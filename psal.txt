Абрэмывэ вагъэгъэкIуэдщ.
Адакъэрэ пэт джэджьейр егъашхэ.
Адыгэр уэщщ, урысыр пхъэпсщ.
Адыгэшрэ лIы бэшэчрэ.
Алыхьыр ещIэ, ящIIамэ ешх. (Мылажьэу шхэм ауаныщIу хужаIэ.)
Апрелым и бгъум гуахъуэр пкIэм драдзеиж.
Апрелым и блым мэкъу Iэмбатибл хуэгъэтIылъ.
Апрель мэлыжьыхьщ.
Аргъынэ кIыхьыр и жагъуэщ, шынакъ кIы гъуанэр и щIасэщ.
Аргъуейр пхъэIэщэм щIэщIа вы бжьакъуэм тести «довэ» жиIащ.
Армум хиса жыгыр мэгъу.
Армур мэз кIуэмэ, арэфым жьитI гуэту къешэ.
Бавэ нэхърэ бэв.
БаIуэ нэхърэ бащIэ. (Куэд жызыIэ нэхърэ куэд зылэжь, жыхуиIэщ.)
Бэр зэщIэхъаемэ, щIыр къагъэхъей.
Бжьэ зыдэсым фо дещIэ.
Бжьыхьэ бейщ.
Бзурэ пэт абгъуэ ещI.
Былымыр икIи хъугъуейщ, икIи хъумэгъуейщ. (Хъугъуейщ -
къэгъуэтыгъуейщ.)
Вы зимыIэм шкIэ щIещIэ.
Выгъашхэрэ пэт пхъэ къешэ.
Выгъашхэри зобзеиж. (Зы Iуэху гуэр зымыщIапхъэ щыIэкъым,
жыхуиIэщ.)
Выжь и махуапщIэ выщIэ и уасэщ.
Выр жьы хъумэ, шкIэм хаутIыпщхьэж.
Гуащэтешэрэ пэт унэ епхъэнкI.
Гуэн нэщI нэхърэ хадэ нэщI.
Гуэн нэщI щыIэщи, хадэ нэщI щыIэкъым.
Гуэн щхьэкIэ, нэщIщ, жьыщIа щхьэкIэ, фIейщ.
Гур щыкъутэм щащIыж.
Гъатхэ дыгъэм кIагъуэпскIэ уегъэпскIри, бжьыхьэ дыгъэм тхъупс
къыптрекIэ.
Гъатхэ уафэр гъуанэщ.
Гъатхэ унэ гъуанэщ.
Гъэ мэкъумэш пэтрэ яух.
Гъэм и зы махуэм щIымахуэм уегъашхэ.
Гъэмахуэм гупкIэ жьауэри унэщ.
Гъэмахуэм къыумылэжьа щIымахуэм бгъуэтыжыркъым.
Гъэмахуэм Iэжьэ щIыи, щIымахуэм гу щIы.
ГъэфIым умыгъуэта гъейм бгъуэтыжыркъым.
Гъей нэхърэ пщей.
Гъуагъуэми гъущэу. (Мэкъумэш къехьэлIэжыгъуэу уэшх щыхуэмей
зэманым жаIэ.)
Дыгъэр къепс щхьэкIэ, лъыпсыр къыпож.
Дыжэф пцIанэ хъуркъым.
Дыщэр и Iэм къыпощ.
Дзыгъуэ пэтрэ щIымахуэм хуогъэтIылъэ.
Дзыгъуибгъу зэдеIэмэ, кхъуей кIадащхьэ трач.
Емызэш мэшыбэ ещIэ.
Емыкъум еплъи дэзышым еуэ.
Емыса лэгъупэжь ъуркъым.
Жэм къэщэхуи вы щэхун хэкIыж. (Ар лъхуэнщи вы хъун къилъхунщ,
жыхуиIэщ.)
Жэмым ишх и гъэшщ.
Жыхафэр щхьэцыкIэкIэ епхъэнкI. (Зи псэ емыблэжу унагъуэм Iуэху
щызыщIэ нысэм хужаIэ.)
Жэщырыдэ махуэрыдыхьэшх. (Iуэхур щимычэзум зылэжьым ауаныщIу
хужаIэ.)
Жылэр зыгъашхэр шхын щхьэкIэ малIэ. (Зи гугъу ищIыр пщафIэрщ.)
ЗэдэпщIэ щIэхщи, зэдэшхэ IэфIщ.
ЗэбгъащIэр IэщIагъэщи умыщIэр IэфIщ.
Зэхэшэ шэбэщ.
Зэхьэзэхуэ мэунэри зэижитI мэунэхъу.
Зэшыбэ бэхьщ. (Зэкъуэш куэдым куэд къалэжь, жыхуиIэщ.)
ЗэIэм Iэмэ щоу.
ЗэIусэм псэ хелъхьэ.
ЗекIуэ и вакъэ лажьэркъым. (Жэрдэм зыщIэм, лажьэм зыгуэр къелэжь,
жыхуиIэщ.)
Зи бэ пщIэм уриIэзэщ.
Зы гъэм шкIэщ, етIуанэм жэмщ.
Зы гъэр тIэу къакIуэркъым.
Зы махуавэр зы махуэшхкъым.
Зы тхьэрыкъуэф Iэнэ зэдытешхыкIащ. (Губгъуэм зэдитащ, щызэдэлэжьащ,
жыхуиIэщ.)
Зыбзым пабжьэм хедзэри зыдым къыхехыж.
ЗыгъалIи къакIуэ жаIакъым. (Щичэзум лажьэ, щичэзуми зыгъэпсэху,
жыхуиIэщ.)
Зымышхыжын и мэкъумэш щIэкIэщ.
ЗымыщIэм щIакIэ и Iусщ.
ЗыщI нэхърэ еплъ нэхъ Iэзэщ.
И гуащIэ хьэпIацIэм яхуехъумэ. (Гугъу зезымыгъэхьым ирегиеу хужаIэ.)
И хъер мащIэщ, и гумэщI бэщ. (Хъер мащIэ фIэкI къызыпымыкIыу гуащIэ
куэд зытекIуадэ Iуэхум хужаIэ)
Илъэс Iуэху къэщтэжыгъуейщ.
КъэкIуэгъуафIэ кIуэжыгъуафIэщ. (Гугъуехьыншэу къыпхэхъуар
кIуэдыжыгъуафIэщ, жыхуиIэщ.)
КъэкIуэгъуэ джадэ нэхърэ кIуэжыгъуэ джадэ.
Къэт кIыхь, къэхь мащIэ.
Къебыбажьэ нэхърэ къежьэуашхэ. (Къебыбажьэ — къелъэтажьэ. Уэшхыр
псынщIэу къежьэу зэуэ щхьэщыкI нэхърэ щIым пкърыхьэу хуэм-хуэмурэ
къешхым нэхъыфIщ жыхуиIэщ.)
КIыщ уэщыншэщ.
ЛэжьэнкIэ уашхэщ, шхэнкIэ дыгъужьщ.
ЛIы и къуэгъурэ вы и гъуррэ.
ЛIым я нэхъ мыгъуэм Iуэхугъуибгъу зэпеч.
Мастэ бейщ.
МастэкIэ Iэшэщ, шатэкIэ бзаджэщ.
Мэкъу еуэм зегъазэри кхъуей зыхузыр тхьэмыщкIэщ. (Нэхъ Iуэху тыншыр
нэхъ гугъуехьу зылъытэм ауаныщIу хужаIэ.)
Мэкъуауэгъуэ щIалэ дэгущ.
Мэкъуауэгъуэжьым гум жьы дрегъэху.
Мыбзэф и лэныстэ мэбзакъуэ.
Мыдэф и Iуданэ кIыхьщ.
Мыхьэжэф и щхьэлыкъуэкI къопкI. (ЩхьэлыкъуэкI — Iэщхьэл мывэр
зэрагъэкIэрахъуэ къущ.)
Мыщхьэх дахащIэщ.
Набдзэ ищI фIэщIурэ нэр ирищIащ.
Нанэ хьэлIамащIэщ, дадэ кIэрыщIэнщ.
Насыпыр пщэдджыжьым ягуэш. (Жьыуэ укъэтэджу уи Iуэху яужь уихьэн
хуейщ, жыхуиIэщ.)
Нэ илъагъу нэ ещIэж.
Нэм фIэбэр Iэбэм еух.
Нэр делэщ, Iэр бланэщ.
НэрыIэзэ Iэпэзадэ.
НыкъуэцIалэ-ныкъуэтхьэщI. (ИкIэм намыгъэса Iуэхум хужаIэ.)
Нысэшхуэ и мастэу егъэбакъуэ.
ПсэукIэмыщIэ — уэкъулэ щIрейщ.
Псэуным лъакъуибгъу щIэтщ.
ПхъэIэщэ вийм зэдащтэмэ, щIыгуль къагъазэ.
Пщэдеи махуэщ, къэунэхури мазэщ. (Щхьэхынэм и зэман гъэкIуэкIэщ.
АуаныщIу къапсэлъ.)
ПыIэзэфIэхь махуэщ. (Iуэху щIэным и гуащIэгъуэщ, жыхуиIэщ )
П I астэгъажьэ зиужьыжащ. (Зи Iуэху щIэкIэм зиужьам хужаIэ.)
Сэтэнейр къэщхьэлъэмэ гъунэ иумылъыж.
«Си хьэ цIыху хъуащэрэт!» — щыжаIэ махуэщ. (Лэжьэгъуэм и гуащIэгъуэ
махуэм хужаIэ.)
Си хьэщIэ нэхърэ си щIэн. (ХьэщIэм сехьэулеилIэ нэхърэ, си Iуэху
згъэзащIэмэ нэхъыфIщ, жыхуиIэщ.)
Тэнымрэ дэнымрэ зэхуэдэщ. (Утэми ухэдэми — тIум щыгъуэми
ущыуэнкIэ хъунущ, жыхуиIэщ.)
Уэгъум ихьар уэлбанэм къехьыжри, уэлбанэм ихьар уэгъум
къихьыжыркъым.
Уэлбанэ махуэр щIэпытхъщ, фызым я тхъэгъуэр къэбгъавэщ.
Уэсэпс хуабэ мэшгъэкIщ.
УэфIрэ уэлбанэрэ я хьэкъ зэтенэркъым.
Удэмэ — Iуданэ, убзэмэ — бзыхьэхуэ.
Удз къыхэш, уэтэр шэж.
Уеплъу ущыс нэхърэ уисми еIуб.
Уеуэмэ — мэкъущ, уемыуэмэ, къурэщ.
Узэгугъур къогугъуж.
Улажьэмэ, лыжь пшхынщ, умылажьэмэ, лажьэ бгъуэтынщ.
Улажьэу ушхэжын нэхъыфI щыIэкъым.
ХамэIэр Iэгъэзагъэ щхьэкIэ, гугъэзагъэкъым.
ХамэIэ Iэгъэпсэху щхьэкIэ, гу гъэпсэхукъым.
«Хэт бей?» щыжаIэм, «мастэ бейщ» жаIащ.
Хыумылъхьэ къыхэпхыжыркъым. (ЩIым тепсэмэ, къытохыж жыхуиIэщ)
Хуэмыху и Iуэху блэкIыркъым.
Хъуэжэ лIыщIэ къищтэри лIыщIакIуэ ежьэжащ.
Хьэмтетыгъуэ гъаблэ щыIэкъым.
Хьэрычэтым берычэт хэлъщ.
ШэмыгъапцIэ жэщщ. (Гъэмахуэ жэщ кIэщIым хужаIэ.)
Шу гъуогурыкIуэм бзыпхъэ трех. (ЦIыхубз дэрбзэр Iэзэм хужаIэ.)
Шылэм и кIэм зеукIыж.
ЩакIуэр зэIузэбзмэ, бажэбз къехь.
Щхьэхынэр тэджмэ, псыбафэр куэд мэхъу.
Щынащхьэ плъагъумэ гъэмахуэщи, Iэтащхьэ плъагъумэ щIымахуэщ.
ЩIым зы ептмэ, щэ къыуетыж.
ЩIыр вакъапхъэ-вакъапхъэу зэхэлъщ.
ЩIыр кIийуэрэ къокIуэ, гъэр гъыуэрэ мэкIуэж.
ЩIыщIэ мэш бэвщ.
«Яхуэмышхын сщIынщ»,—жиIэри ямышхыфын ищIащ.
Iэмбатищэ нэхърэ зы гъущагъэ.
Iэтэр Iэмбатэ щхьэкIэ мэфыж. (Зы мащIэ нумыгъэсу къанэмэ, пщIа псори
мэкIуэдыж, жыхуиIэщ.)
IэхъуэгъуэтегъэкI. (Зэмыгугъуу ящIэ Iуэхум хужаIэ.)
IэщIагъэ зиIэ Iэужь иIэщ.
Iуэху зи Iуэху Iуэху IуощIэри, шхын зи Iуэху шхын IуощIэ.
Iуэху мыублэ блэ хэсщ.
Iуэху пщIыр Iуэху мэхъу.
Iуэху щIэкIэ зымыщIэр Iуэху щIэным егъалIэ.
Iуэхум игъэлIа щыIэкъым.
Iуэхур жыIэгъуафIэ щхьэкIэ, щIэгъуафIэкъым.
Атэкъынэр зи вакъэпс, къэсыр зытеухь. (Атэкъынэ — гуэншэрыкъ лъэпс.)
Бацэжь и щIагъ лIыхъужь къыщIокI.
Бацэр и бэщ, бзур и бынщ. (ТхьэмыщкIэщ, бын и куэдщ, жыхуиIэщ.)
Бацэхэплъ нэплъэжыгъуэ егъуэт.
Бгъэр бгъэкIэ ягъасэ, былымыр былымкIэ къагъуэт.
Бей жей езэгъыркъым.
Бейм и хьэ удз ехъу.
Бейм я гугьу ящIурэ тхьэмыщкIэм я уэздыгъэ мэс.
Бжэн щIакъуэ тегушхуэгъуафIэщ.
Бжьыхьэпэ уэфIрэ пщы IупэфIэгъурэ. (ТIуми дзыхь яхуэпщI хъунукъым,
жыхуиIэщ.)
Бзу кхъуей фIэкIа ямыIэ щыIэкъым.
Бзум худрапхъей и унэ щIэлъкьым.
Вырэ цIэрэ зэпокъу.
Гуащэрэ пэт, къаз деху.
Данэр лъапэкIэ зэрехуэ. (ЗэшыхуэпыкIауэ къэзыкIухь цIыхубзым хужа I
эу щытащ.)
Делэр бейм я гуэшэгъущ. (Бейм здигъэгуэшэну щогугъ, жыхуиIэщ)
Дунейр и жэнэтщ.(Тхъэуэ мэпсэу, жыхуиIэщ.)
Дунейр и хьэдрыхэщ.
Дымыгъуэкъым, дыгущэкъым, ди унэ щхьэ кIапэ дагъэкIэ дымыирэ?
(ЩыкIам ауаныщIу хужаIэ.)
Джатэрыпщ нэхърэ пщы Iущабэ.
Жылэм я мыгъуэ я гъуощ.
Жьы къыщIэпщэркъым, псы къыщIэуэркъым.
Жьыр и гупэу мэпсэу. (Гугъуехьым пэщIэту мэпсэу, жыхуиIэщ.)
Зэрабзыр иIэ щхьэкIэ кърабзэ иIэкъым.
Зэрыгъэпщыркъым, зэрыгъатхъэркъым. (ЛIыфIыгъэ зэпэзыубыдаитIым
хужаIэ.)
ЗэхуэдитI зэдзейщ.
Зеиншэ шэгъуафIэщ.
Зи вакъэ зэврэ зи гъавэ мащIэрэ.
Зи деур мащIэм и духьэр кIэщIщ.
Зи Iэгу нэщIым и нэгу щIыIэщ.
ЗимыIэм бдзы кIыхьри бдзы кIэщIри хуохъу.
ЗимыIэххэ къызэщэри зил къыщIэщ къызэтэщ.
Зипщ пэмылъэщ и фыз и табыщэгъущ. (И фызым йоныкъуэкъу, йозауэ,
жыхуиIэщ.)
Зы выр шхэмэ, зы выр мэгурым.
Зы лIыр джэдыгуибгъурэ лIибгъур джэдыгуншэу.
Зы хьэнэф зы хьэнэф и пщыжщ.
ЗылъэмыкI IэфракIэ и Iыхьэщ.
Зым и мыгъуэ, зым и махуэщ.
ЗыхуащIэ нэхърэ зыщIэф.
Зыхуэхъур быхъуу мэтIыс.
И дунейр дэгъэзеигъуэу ехь. (Гугъу ехьу мэпсэу, жыхуиIэщ.)
И дзыгъуэ лъынэ къокI. (ХуэщIауэ, тхъэуэ мэпсэу, жыхуиIэщ.)
И кIэтIий и вакъэпсу мэпсэу.
И мэлыхъуэ баш пкIэм дридзеижащ. (И мылъкур IэщIэкIуэдэжащ,
жыхуиIэщ.)
И хьэрэ и кхъуэрэ зэрошх. (Гукъеуэншэу, тхъэуэ мэпсэу, жыхуиIэщ.)
И щэ и ныбэ ихуэжыркъым.
И щэ къовэ. (Къулейм хужаIэ )
Ибэ бэшэчщ.
Изрэ ныкъуэрэ зэрыщIэркъым.
Къаным и нэ уезыгъэбор былымщ.
Къызыхих ныкъуэ хъуркъым.
КъыптекIуэ лъэщщ.
Къратыр и Iусщ, есыхыр и мафIэщ. (Зыри зылъэмыкI хьэрычэтыншэм
хужаIэ.)
Къуалэр лы щигъуэтым щохуарзэ, уэркъыжьыр былым щигъуэтым
щопсых.
КIэкъинэ IэфIщ.
Лэгъупыр нэкIэ къегъавэ. (Нэсауэ къулейуэ мэпсэу, жыхуиIэщ.)
ЛъэкIамэ, зыкъригъэлъхунтэкъым. (Щхьэхынэ Iейм хужаIэ.)
ЛъхукъуэлI нысэ зыгъэ-зыщIщ, дыжь джэдыгур зы щIымахуэщ.
Молэ мин зы мащэ, факъырэ щий зы Iэнэ.
Молэм «жытIэр фщIэи, тщIэр фымыщIэ» жыхуаIэм хуэдэщ.
(МыхъумыщIэ зымыдапхъэм езым щищIэм деж ауаныщIу хужаIэ.)
Мыгъуэм и кIапсэр бейм егъэлажьэ.
Мыгъуэр мыгъуэщIкъым, ищIыр тэджыжкъым.
Мыунэ-мыунэхъу, жэщ хъумэ пхъэдыгъу.
«Нанэ и лыIу, дадэ и Iунэ» жиIэурэ зэригъэуIуащ. (Гугъу дехьурэ ерагъыу
зэригъэпэщащ, жыхуиIэщ )
Насып зимыIэм и дзэр хъудырым IуещIыкI.
Насып зиIэм шыIэ иIэщ.
Насыпыншэм махъшэм тесми хьэ къодзакъэ.
Насыпыр щагуэшым дурэшым дэсащ.
Нэгъуеипщ нэхъей, и закъуэ мэшхэж.
НыбэщIэубзэ IуэхутхьэбзащIэщ.
Пшагъуэр, дыгъужьыр, уэркъыжьыр, ялыхь, сумыгъэлъагъу,— жиIащ.
Пщы зыфIэпщым пщылI къыпфIещ.
Пщы зи щыпэлъагъум тхьэ щохъу.
Пщым и шхын шындырхъуом къекIэцI. (Дэнэ кърахми къыхуамыгъуэту
хъунукъым, жыхуиIэщ.)
Пщым и щIыб джатэ щагъэдалъэ.
ТхьэмыщкIагъэм сынокIуэ жиIэркъым.
ТхьэмыщкIэ динщIэкъущ. ТхьэмыщкIэм и псалъэ тIэу жыIэщ.
ТхьэмыщкIэм и фэр Iувщ. (Гугъуехь куэд и фэм докI, ешэч, жыхуиIэщ)
ТхьэмыщкIэм тхьэр хуэлъащ.
ТхьэмыщкIитI зэгъусэмэ, бей хуэдэу мэпсэу.
Тхьэр тебгащ, бгыр теуащ.
Уаерэ пщаерэ куэд якIуркъым.
Уэрэдус пщыпсэIухщ.
Уэркъ хабзэр дэгъэзеигъуэ кIыхьщ.
Уэркъым и жьэ и щIопщщ, ипщ хуэдэр и джатэщ.
Уэсэпс тхьэгъум зегъэшри, гъэш зимыIэр тхьэмыщкIэщ.
Удафэр фэм йокI.
«Уи адэр шхын щхьэкIэ лIащ» , жаIэу щрахъуэным,
«Игъуэту лIа?» — къажриIащ.
Уи Iэшхылъэ нэбдзыфIэмэ,
унэфI япхъу къыуатынщ.
Уипщ хьэхуэгъу-щIыхуэгъу умыщI.
УлIэу упсэу нэхърэ, утхъэу урелIэ.
Урыс тхьэмыщкIэ и кхъуэлу зэрегъэзахуэ.
Факъырэ пэщмэн. (ТхьэмыщкIэ пагэм хужаIэу щытащ ).
Хабзэр сщIэ щхьэкIэ, ирабзэр сIэщIэлъкъым.
Хъанхэ я щIыб джатэ щагъэдалъэ.
Хьэзабыр хьэмбытIу ешэч.
ЦIэ бжьакъуэм фIэсщ.
Щхьэ къуийм и лажьэ щхьэ псэум ищIэркъым.
Iэгу нэщI IэщI джафэщ.
Тхыдэм, зауэм, мамырыгъэм, адэ хэкур фIыуэ
лъагъуным
Бланэ щалъху йокIуэлIэж.
Дауэ делэгу щыIэщи, зауэ делэгу щыIэкъым.
Ди унэжь пхъэжь мафIэ. (Уи дей хуэдэ щыIэкъым, жыхуиIэщ.)
Дыгъужьыр бгъашхэ пэтми, мэзымкIэ маплъэ.
ДыIуохьэри даукI, дыIуокIри дауб. (Зауэм щыIухьэкIэ, къэрабгъэщ жаIэу
зрамыгъэубын щхьэкIэ, зыкърагъэукIыу зэрыщытам псалъэжьыр
къыхэкIащ.)
Джатэ и щIагъ нанэ щыIэкъым.
Дзэм иуфэкъа лъахэрэ мацIэр зыпхыкIа хадэрэ.
Дзэм хамэ хэткъым.
Дзыгъуэ пэтрэ и гъуэ щылIыхъужьщ.
Ем щыгъуэ бжьэдыгъур зэшщ. (Бжьэдыгъу — адыгом ящыщ зы лъэпкъщ.)
Зауэ джэгурэ дауэ джэгурэ щыIэкъым.
Зауэм и кIэр хьэдагъэщ.
ЗауэфIрэ дауэфIрэ щыIэкъым.
Истамбылыжьым имыкIыр щIолIэ, икIар йолIыхь. (Уэкъуоу и псалъэу
жаIэ. Уэкъуоу—джэгуакIуэшхуэу, акъылыфIэу щытащ. И пщым
истамбылакIуэхэм яхэту здришати тыркухэм я зэхэтыкIэр игу иримыхьу
яхуэусэри къэкIуэсэжащ. ЛIэжыхукIи и хэкум щыпсэужащ.)
Къигъэ нэхърэ игъыкI.
ЛIыгъэ щIапIэ лIы икIуадэркъым. (КIуэдами, лIыгъэ лIэужь къегъанэ, и
цIэ къонэ, жыхуиIэщ.)
МафIэм сахуэ ещIри дзэм шхахуэ ищIыркъым.
Мысостхэ ямейр ягъэфI, я фIыр яшхыж. (Мысостхэ — къэбэрдеипщхэм
ящыщ зы лъэпкъыу щытащ.)
НэIиб нэмэз, егъэзыгъэ тхьэрыIуэ. (ЗалымыгъэкIэ нэмэз ирагъэщIырти,
псалъэжьыр абы къытекIащ.)
Парипых уихуэ. (Парипыхыр щIыпIэцIэщ. Балъкъ Iуфэрэ Псыхъурей
къуажэ щIыбымрэ я зэхуакурщ. Къэрэкъэщкъэтау зауэм щыгъуэ
къэбэрдейм къытеуауэ щыта тургъутхэр Парипых деж къэбэрдейхэм
хьэлэч зэрыщащIыгъам псалъэжьыр къытекIащ.)
Сотей зэхудипIалъэщ.
Тамтаракъей ухъу.
Тамтаракъей и махуэр къыпхукIуэ. (Адыгэхэм Тамтаракъей (Тмутаракань)
пщыгъуэр зэрызэхакъутэгъам псалъэжьыр къытекIащ. (Еплъ Нэгумэ Ш. Б.
«Адыгэ народым и тхыдэ», н. .)
Туб хьэсэ гуэшым уахэмытамэ, уабазэхэкъым.
УэфIым и ужьыр уэлбанэщ, зауэм и ужьыр хьэдагъэщ.
Уи нэ къеIэм и псэ еIэж.
Укъыщалъхуари зы махуэщ, ущылIэжынури зы махуэщ.
Урысрэ Бахъсэнрэ зымыбгынэр хэкум жылагъуэу къинэжынщ.
Хамэ хэку сыщытхъэ нэхъ си хэкужь сыщылIэ.
Хамэ ущие тхьэмахуэщ, хабзэ хьэху махуищщ.
Хамэр гъэшэраши унэр гъэшэрыуэ.
Хамэхьэр къохьэри унэхьэр иреху.
Хэкужьыхьэ лъэщщ.
Хьэндыркъуакъуэрэ пэт «сызыхэс псыр куууащэрэт» жеIэ.
Шэм зэхэгъэж ищIыркъым.
Абрэмывэ пэт зы пIэм илъкъым.
Адакъэр мыIуэкIи нэху щын къанэркъым.
Адэ мылъку бынгъэкIуэдщ. (И адэм и мылъкум щыгугъыу мылажьэурэ
хуэмыху мэхъу, жыхуиIэщ.)
Ажал зимыIэ щыIэкъым.
Ажал мыхъумэ Iэзэгъуэ зимыIэ щыIэкъым.
Ажалыр бжэщхьэIум нэхърэ нэхь благъэщ.
Акъыл былымщ.
Акъыл зиIэм имыIэ щыIэкъым.
Акъылыр жьыгъэ-щIагъэкъым.
Акъылыр нэмысщ, былымыр насыпщ.
Анэм и гъуапэр пхъум и джанэщ.
Анэм и хабзэр пхъум и бзыпхъэщ.
Апхуэдэуи мэхъу, нэхъыфIи мэхъуж.
Аргъуейм и лым хуэдэщ и лэпсри.
Афищэ зытар хьэ матищкIэ ящэжащ.
Аслъэныр жьы хъумэ хьэIуцыдзыр щодыхьэшх.
Ахъшэр пшахъуэщи, гъащIэр пцIащхъуэщ. (Пшахъуэр пIэщIолъэлъ,
пцIащхъуэр пIэщIолъэт, жыхуиIэщ.)
Бэр зэкъуэтмэ — текIуэныгъэщ.
Бэр зэнэцI нэхърэ бэр зэхъуэхъу.
Бгъэплъыщэмэ, мывэри зэгуоуд.
Бжэн щынэ къилъхуркъым.
Бзаджэ уи пашэмэ, бзаджэ ухуешэ.
Бзум и лым хуэдэщ и лэпсри.
БлэбгъэкIым, улъэщIыхьэжыркъым.
Блэр бэгмэ, и гъуэм ихуэжыркъым.
Былымыр уэсэпсщ, цIыхупсэр маещ.
Вындым и шыр ишхыжынумэ, сабэм хекухь.
Выри лъэщ дыдэщ — къаубыдри щIащIэ.
Губгъуэ пщIащэрэ унэ пщIащэрэ зэтохуэ.
Гугъуехь зымылъэгъуам тыншыгъуэ ищIэркъым.
Гугъуехьыр шэчыгъуафIэщ. (УмышэчынкIэ Iэмал щимыIэкIэ, уигу
уогъэбыдэри уошэч, жыхуиIэщ.)
Гудзэр теувэгъуэ-теувэгъуэщ.
Гур зыщыплъэм, нэр мэплъакъуэ.
Гур зыхуеIэм Iэр лъоIэс.
Гур мыгъмэ, нэр гъыркъым.
Гурэ гурэ лъагъуэ зэхуаIэщ.
Гурыщхъуэ нэрыщхъуэ ухуешэ.
ГуфIэгъуэри гуIэгъуэри зэпыщIащ.
Гухэхъуэ щIэщ, гухэщI жьыщ.
Гущэ зыхуащIым бэни хуащIыж.
ГъащIэ зиIэм уахътыи иIэщ.
Гъуамэ цIыкIу нэхърэ гъуамэшхуэ.
Гъуэгу благъэ жыжьэ нэхърэ, гъуэгу жыжьэ благъэ.
Гъуэгу техьэ гъуэгу тенэркъым.
Гъуэгум и кIыхьагъым хуэдизи и бгъуагъщ.
ГъущI куэбжэ зиIэ гъущI мастэ щощIэ.
ГъущIыпэ пэтрэ мэхъуапсэ.
Дахагъэм дагъуищэ егъэпщкIу.
Дахэу ябз дахэу ядыжыркъым. (Дахагъэ псор зым бгъэдэлъкъым,
жыхуиIэщ.)
«Дунейм сыт нэхъ IэфI, сыт нэхъ дахэ, сыт нэхъ жэр? — щыжаIэм: —
Псэ нэхъ IэфIщ, гъатхэ нэхъ дахэщ, гу нэхъ жэрщ»,— жаIащ.
Дунейр гъуэрыгъуэ шэнтщ.
Дунейр чэзущ.
Дунейр шэрхъщи мэкIэрахъуэ.
Джэд нэхърэ джэдыкIэ нэхъ Iущщ.
Джэд щыкъун и пщIыхьщ.
Джэду здэщымыIэм дзыгъуэ щоятэ.
Джэдум и шырыр ишхыжын хъумэ, «дзыгъуэм ещхьщ» жеIэ.
Джэдым зэрыфIагъэжыну сэр къеулъэпхъэщ.
Дзэр куэдрэ узмэ — Iуач.
Е мыхъу фIы хъужыркъым.
Ебгъэлеймэ — къреху.
ЕмыкIур екIу мэхъури екIур емыкIу мэхъу.
Емынэрэ пэт зэрыхьэм зыгуэр къренэ.
Ер вы бжьакъуэм къокI.
ЖаIэр къос, ясэр къокI.
Жеймрэ гугъэмрэ адэ щIэиныфIщ.
Жыг зытеуэри мэгурым, пщIащэ зытехуэри мэгурым.
Жыгыжьыр иту, жыгыщIэр йобэт.
Жылэ лажьэ лажьэ хъуркъым.
Жьэр щхьэм и лIыкIуэщ.
Жьы къемыпщэу къурэ сыскъым.
Жьым къихьыр псым ехьыж. (Гугъу удемыхьу къэбгъуэтар
кIуэдыжыгъуафIэщ, жыхуиIэщ.)
Жьым щытхъуи щIэр къащтэ.
ЖьыфI здэщымыIэм щIэфIи щыIэкъым.
Зэбий нэхърэ зэбэу.
Зэгуэс нэхърэ зэгуэт.
Зэдэгъуэт нэхърэ зэблэгъуэтыкI. (Зы махуэм псори уиIэ нэхърэ, мащIэми,
махуэ къэс зыгуэр бгъуэтмэ, нэхъыфIщ, жыхуиIэщ.)
ЗэдеIэмэ бгыри ягъэкуэш. (Ягъэкуэш — ягъэIэпхъуэ.)
Зэзри зи хущхъуэ щыIэщ.
Зэхьэзэхуэ мэунэри зэижитI мэунэхъу.
Зи игъуэр дахэщ.
Зи къуэш мащэ хуэзытIыр йохуэж.
Зы акъыл нэхърэ акъылищэ.
Зыгуэр щыжаIэм зыгуэр щыщыIэщ.
Зы гъэм къэкI удзыр зы вым ихъуркъым, къэхъуну-къэщIэнур зы лIым
ищIэркъым.
Зы къэлэрри къэлэрищэри зэхуэдэщ.
Зы мафIэ хъуаскIэм жылэ псор къресэкI
Зы мэлыфэ тIэу трахыркъым.
Зы хьэ зэбэным хьищэ йобэн.
Зым и гуращэр щэм я гуращэщ.
Зым и хущхъуэ зым и щхъухьщ.
Зым и хьэдагъэщ, зым и нысашэщ.
Зым тIур и дзэщ.
Зым хуэмыфI хьэдрыхэ ягъакIуэркъым.
Зыр лIа щхьэкIэ, зым зилIэжрэ?
Зыхьри мэгугъэ, яхьри мэгугьэ.
ИкIута из хъужыркъым.
Илъэс плIыщIыр — дыгъужь плIыщIщ, илъэс хыщIыр — хьисэп хыщIщ,
илъэс пщIейр — пэщащэ пщIейщ, илъэсищэр — джэдыкIищэщ.
Кэрдэщыщхьэ мэщхьэлъэри щхьэж и лъэпкъ йоуэж. (Кэрдэщ — удзщ.)
Куэд зыгъащIэ нэхърэ куэд зылъагъу.
Куэдрэ шэм ухэплъэмэ, лъы холъагъуэ.
Кхъуэр зыщышынэн щымыIэмэ, Iуащхьэм докIуей.
Къанзэгурэ пэт гу егъэуфэрэнкI.
КъашыргъитI зэрошхри бзу ишхын къыдокI.
Къэбублэр хабзэщ.
Зэманым декIур лIыфIщ.
КъежьэкIей — кIуэдыжыкIейщ.
КъуанщIэм нэ хуащIати «набдзэ» жиIащ.
КъуанщIэм узыхуишэр псэхэлIэлщ.
Къупщхьэ — къуаншэщи, лы пшэр — дахэщ.
КIапсэшхуэм ихьар арэфыпсым къехьыж.
КIыгуугу и цIэ иреIуэж.
Лажьэр къэкIуэгъуафIэ щхьэкIэ, кIуэжыгъуейщ.
Лы зышхар лэпс йофэж.
Лыр фымэ, шыгъу траудэ, шыгъур фымэ сыт иращIэрэ? (МыхъумыщIэр
зымыдэн хуейм езым мыхъумыщIэ ищIэмэ, хужаIэ.)
Лъакъуэ зышхыр щхьэ шхыгъуи йохуэ.
Лъэпкъ и зыпкъ к I уэдыркъым. (КIызыхэкIа лъэпкъым зыгуэркIэ емыщхь
щыIэкъым, жыхуиIэщ.)
Л I ы уасэрэ пхъу уасэрэ мылъку хъуркъым.
ЛIар псэум пащIыркъым.
ЛIэныгъэр жьыгъэ-щ I агъэкъым.
ЛIэныгъэр Iыхьэмыгуэшщ.
ЛIэужьыр бжьиблкIэ мауэ.
ЛIы и махуэрэ шы и махуэрэ зэхуэдэкъым .
ЛIыр лъэпкъщ.
Мазэрэ пэт дыркъуэ и I эщ.
Мардэ зимыIэ щыIэкъым.
МафIэ мащIэ Iугъуэбэщ, бын мащIэ цIэцIалэщ, гъаблэ бысым гуащэщ.
МафIэм и гъунэгъу лыр мажьэ.
Мащэ зытI йохуэж.
Мэкъумылэр мащIэмэ, шкIащIэр шхэрей мэхъу.
Мэлищэ щIакъуэншэ хъурэ?
Мыгъуащэрэ щымыуэрэ щыIэкъым.
МылIэр лIы мэхъу.
Мыщэ дыгъужь фIэбэлацэщ.
Мыщэр зыпIам йобэныж.
Насыпыр Iыхьэмыгуэшщ.
Нащэр мыхъунумэ, кIэрэф мэхъу.
Нэдым и щхьэр умытIатэу хьэ илърэ ху илърэ пщIэркъым.
Нэм екIур гуми йокIу.
Нэм и узыр нахуэщи гум и узыр щэхущ.
Нэм илъагъур щхьэм и уасэщ.
Нэм ипэ псэр ихуэ.
Нэм псэр и фыгъуэгъущ.
Нэри хьэхущи псэри хьэхущ.
Нэхъыбэм ящIэр хабзэщ.
Нэхъыжь нэмыс, нэхъыщIэ насып.
НитIрэ пэт зэхуэдэкъым.
Нобэ уи махуэщ, пщэдей си махуэщ.
Ныбэрэ бынкIэ псори зэхуэдэщ.
Ныбгъуэр бгъасэми, хьэсэр и плъапIэщ.
Ныбгъуэр жьы хъумэ, адэжынэ мэхъуж. (Ныбгъуэр жьы хьумэ, и лыр
адэжынэм и лым хуэдэу пхъашэ, IэфIыншэ мэхъу, жыхуиIэщ.)
Ныбгъуэр хьэм хэсми хум игу хуэгъэзащ.
ПащIэм къимыхьыр жьакIэм къихьыжыркъым.
Пэ зиIэм кIэи иIэщ.
Псэжьым гуащэ къелъхури, гуащэми псэжь къелъху.
Псэу лIа нэхърэ лIа псэу.
Псым и жапIэр езым къегъуэтыж.
Псым хэлъ мывитIрэ пэт зонтIэIу.
Псыпэр зэрыжэм псыкIэри ирожэ.
Псыр гъужми, жапIэр къонэ.
Псышхуэм псы цIыкIу хокIуадэ.
Пщэдейрей ныбгъуэ нэхърэ нобэрей бзу.
ПщIэгъуалэ утесмэ, иц щыщ къыпхохуэ.
ПIалъэ мыщIыр жыжьэщи, пIалъэ щIар къос.
Сымаджэр къанэри щIэупщIакIуэр лIащ.
Тенджызрэ пэт ткIуэпс-ткIуэпсу зэхэтщ.
Тепсэр къытепхыжынщ.
ТIакъуэр закъуэ палъэщ, закъуэр щымыIэ пэлъытэщ.
Уэсукхъуэр бзу цIык I ум къегъэхъей.
Уэсыр фошыгъу хъуати, фошыгъулъэ игъуэтыжакъым. (Куэдыр пудщ,
жыхуиIэщ).
Уэщым зиIэтыху, пхъэм зегъэпсэху.
Удахэмэ — ухейщ, ухеймэ — улъэщщ.
Узэджэр къокIуэ.
Узэрыгугъэу ухъутэмэ, уунэхъурэт?
Уп япэкIэ мывэ хъурей бгъажэмэ, ухуэзэжынщ.
Уигу ирихьыр IэфIщ, фIыуэ плъагъур дахэщ.
УищIмэ (улIэмэ), ущIеинщ.
УкъызыщащIэм акъылщи, укъызыщамыщIэм былымщ.
УлIмэ, улIакъуэщ.
Унэвым уеуэмэ, мэзывым и бжьэ мэхъей.
Унэр зэращIа уэщыжьыр щIыбым щIадзыж.
Ухэныпэ нэхърэ лъэпхъуамбыщIэ.
Ущыджэлэнур пщIэтэмэ, упщIэ бгъэтIылъынт.
УщIалэху уотхъэ.
Фадэр гуакIуэрыефэщи, фызыр гуакIуэрыкъашэщ.
Фор IэфI дыдэщ — зигу иримыхьым ишхыркъым.
ФIэщ хъуныгъэ хущхъуагъэ хэлъщ.
ФIыгъуэм я нэхъыщхьэр зэгурыIуэщ.
ФIым фIы къыпокIуэри, Iейм Iей покIуэжыр.
Хабзэр убзэнкъым, акъылыр къалэнкъым.
ХакIуит зы бо щIэзагъэркъым.
ХакIуэмыхъу жылэ гъэунэхъущ.
Хейм и лъыр хамэм ещIэж.
Хуарэр дэхуэхмэ, гум йокъу.
Хъан — техьэгьуэ-текIыгъуэщ. (Тетыгъузр чэзущ, жыхуиIэщ.)
ХъумпIэцIэджым и кIуэдыжыгъуэм дамэ къытокIэ.
Хьэлэр хьэлэкIэ Iуауд.
Хьэлърэ кхъуэлърэ зэтенэркъым.
Хьэм бацэ ишхмэ, бацэ къыдохыж.
Хьэм вакъэ хуэпщIмэ, лъешхыкIыж.
Хьэм и кIэм псы къыщIэмыуэу есыкIэ ищIэркъым.
Хьэфэм фо из хъумэ, зэгуотхъ. (НыбэизыгъэкIэ щыкIа цIыхум хужаIэ.)
ЦIыкIуу къамылъху ин хъуркъым.
ЦIыху зылI цIыху уасэ хон.
ЦIыху цIыху щIыжщ. (ЦIыхур зыгъасэр, зыущийр цIыхурщ, жыхуиIэщ.)
ЦIыхугъэ зиIэ, и хьэ сыкъишх. (ЦIыхугъэншэм удэпсэу нэхърэ, цIыхугъэ
зиIэм удэкIуэдым нэхъыфIщ, жыхуиIэщ.)
ЦIыхум я фэр зэрызэхуэмыдэм хуэдэу, я гури зэхуэдэкъым.
Чэзу зимыIэ щыIэкъым.
Чы щIыкIэ умыгъэшыр бжэгъу хъумэ, пхуэгъэшыжыркъым.
Шэм исар шхум йопщэ.
ШейтIанри жьы хъумэ, муслъымэн мэхъуж.
ШкIахъуэми зы нэхъыжь яIэщ.
ШкIэплъ зытелъ нэхърэ дагъэ зытет. (Дахэ нэхърэ фIы жыхуиIэщ.)
Шы бэгуитI зэхъуэгъущ.
Шы щIакъуэ утесмэ, шы лъэ псо ухуехь.
Шыгъу зышхар псы йофэж.
Шым и пащIэр яIуантIэмэ, и щIыбыр щогъупщэ.
Щхьэж и зекIуапIэ и кIуэдыжыпIэщ.
Щхьэж щыщ и щыдэжынщ.
Щхьэм имылъмэ, лъэм и мыгъуэщ.
ЩхьэтепIэншэ къабзэ хъуркъым.
Щыгъын гуащэщи ятIэ пщы унэщ.
Щрабзэм щыпаупщIыркъым.
ЩыIэкIей кIуэдыжыкIейщ.
ЩIалэгъуэрэ дахэгъуэрэ зимыIэ щыIэкъым
ЩIалэгъуэрэ делэгъуэрэ зимыIэ щыIэкъым.
ЩIэблэ зыщIэмыхъуэр лъэпкъ хъуркъым.
ЩIэин ещэр щIэин мэхъу.
ЩIэр жьы мэхъури жьыр щIэ хъужыркъым.
ЩIэр къэхъунум щIэнэцIурэ жьы мэхъу, жьыр блэкIам щIэнакIэурэ
мэлIэж.
ЩIэщхъу зыщIэ къыщIэкIуэркъым.
Iэзэгъуэ зимыIэ узыгъуэ щыIэкъым.
Iей мыхъу фIы хъужыркъым.
IитIрэ пэт зэрымытхьэщIу зэрыщIэркъым.
Яжьэжь щIаха къыщIэпхьэжкIэ хуабэ хъужыркъым.
Абы бгым зыщидзыжмэ, уэ вийкIэ увэну? (Умыфыгъуэ, умыижэ,
жыхуиIэщ.)
Адыгэ мыгъуэ, шыгъурэ пIастэрэ.
Адыгэм хьэщIэ и щIасэщ.
Адыгэ намыс, урыс насып.
Адрыщ I ым ущIэдэумэ, мыдрыщIыр къыплъысынщ.
Акъыл зиIэм шыIэ иIэщ.
Акъыл зиIэр си щIыб ису къезухьэкI.
Акъылым уасэ иIэкъым, гъэсэныгъэм гъунэ иIэкъым.
Акъылыр ландыщэщ, гъэсэныгъэр дыщэ жыгщ. (Ландыщэ — дыщэ
зэрылэ.)
Анэм «сипхъу закъуэ и псэ» щыжиIэм, пхъуми «си псэ» жиIэу хуежьащ.
Анэмэтым хъейрэт ухуэмыхъу. (Дзыхь къыхуащIу къыпIэщIалъхьэм
уемынэцIыж, жыхуиIэщ). (Хъейрэт — епцIыжыныгъэ, енэцIыжыныгъэ.)
Ахъшэр щэ бжыгъуэщ.
Бажэм и кIэр пIыгъыу тепыхьэ. (И кIэр зэрыпIыгъыу пIэщIэкIыжынк I э
хъунущ, жыхуиIэщ.)
Бажэм сишх нэхърэ дыгъужьым срешх.
Банэ хуэдэ зэхэплъхьэр данэ хуэдэу зэхэпхыжынщи, данэ хуэдэ
зэхэплъхьэр банэ хуэдэ зэхэпхыжынщ.
Банэ хуэдэу къэщтэж, данэ хуэдэу гъэтIылъыж.
Бэдж пэтрэ Iэужь трах.
Бгъащхъуэ гушхуар, жьындум жьэхэхуэри ишхащ.
Бгъэр куэдрэ уэмэ, и дамэр мэкъутэ.
Бгъеям куэдрэ укIэлъымыгъыж.
Бгъуэ егъапщи зэ пыупщI.
БжэщхьэIум нэмыс хьэдрыхэ ноIус.
БжызоIэ, сипхъу, зэхэщIыкI, си нысэ.
Бзаджэ къэзылъху и гуэн лъапэ щIетIэж.
Бзаджэ пщIауэ фIы ущымыгугъ.
Бзаджэм уи кIэ иубыдмэ, пыупщIи блэкI.
Бзаджэр уи пэшэгъумэ, уи анэ мыгъуэ хъунщ.
Бзылъхугъэ пшэрыхь хущанэ.
Бзуушхуэм бзу цIыкIур пэкIэцIыну щыхуежьэм — зэIытхъащ.
Биижь умыгъэблагъи, уи адэ и благъэжь умыбгынэ.
Бийм ущысхьмэ, уIэгъэ ухъунщ.
БлэкIа хабзэжьым укъемыкъуж.
Блэр «пIыщIащ» жыпIэу уи гуфIакIэм думыгъэтIысхьэ.
Быдэ и анэ гъыркъым.
Бысымыр хьэщIэм и IуэхутхьэбзащIэщ.
Гуащэ мыхъу жьантIакIуэщ,
Гуащэр гъэрмэ, мэжабзэ, хъыджэбзыр дэсмэ, мэутхъуэ.
Губгъуэм ущымыкъэрабгъэ, унэм ущымылIыхъужь.
Гугъэ нэпцIыр щхьэгъэпцIэжщ.
ГужьеигъуафIэ — унэхъугъуафIэщ.
Гузэвэхыр щIэх жьы мэхъу.
Гунэс ямыщI саугъэт умыщI.
Гупсыси псалъэ, зыплъыхьи тIыс.
Гур кIуэдмэ, лъэр щIэкIыркъым.
Гур кIуэдмэ, шыр жэркъым.
Гушхуэ тхьэшхуэ и жагъуэщ.
Гъэузи гъэхъуж.
Гъуэмылэпэм еIэзэ, гъуэмылэкIэм езауэ.
Гъунэгъу бий ящIыркъым.
Гъусэ ямыщIынум блэкIрэ пэт йоджэ.
Дахэ и щIагъ дыщэ щIэлъщ.
Дахэр пагэмэ, пуд мэхъу.
ДаIуэкIейм дэгу уещIри, плъэкIейм нэф уещI.
Дэтхэнэ зы Iуэхутхьэбзэми бзыпхъэ иIэщ.
Делэм сэ сыфIокI, губзыгъор езыр къысфIокI.
Дыгъуэм икIэр мыгъуэ мэхъу.
Дыгъужь мэлыхъуэ ящIрэ?
Джэд пасэрэ бын пасэрэ.
Джэджьей зеуалэ псывэ хоупIэ.
Джэду щысу шыпсэ умыIуатэ.
Дзей хуэщIэ фIыщIэ хэлъкъым.
Дзы зыф I эпщ дзы къыпфIещыж.
ДзыхьмыщIыр дзыхьщIыгъуэджэщ.
Е пщIауэ фIы ущымыгугъ, фIы пщIами ущIэмыфыгъуж.
Е улIын, е улIэн.
Егъэлей делагъэщ.
Есэ сэгъейщ.
Еущий зы махуэщ, хабзэ хьэху махуищщ.
Жэмрэ вырэ зэхуотэдж.
Жейрэ лIарэ зэхуэдэщ.
Жыжьэу бгъэтIылъыр благъэу къощтэж.
Жьэ лIыкIуэ нэхърэ щхьэ лIыкIуэ.
Жьэшхуэ тхьэшхуэ и жагъуэщ.
ЗэрыпщIу мыхъумэ, зэрыхъуу щIы.
ЗэхуэгъафIэ зэфIэкIуэд къыхокI.
Зэщыгугъ мэунэхъу.
ЗекIуэкIейм лъашэ уещIри дыхьэшхыкIейм Iушэ уещI.
Зи бзэ IэфI щынэр мэлитI ящIоф.
Зи бзэ IэфIым блэр гъуэмбым къреш.
Зи бысым зыхъуэжым чыцIыхъу хуаукI.
Зи жьэ зэIумыщIэм я гухэлъ зэрыщIэркъым.
Зи щхьэ мыузым уи щхьэуз хуумыIуатэ.
Зи Iыхьэ зыфIэмащIэм хьэм фIешх.
Зи уэ ит нэхърэ зи щхьэ ит.
Зы жьэм жьэдыхьэр жьищэм жьэдохьэ.
Зы махуаем зумыгъэлI, зы махуэлIым зумыгъашэ, зы дзэшхуэм
зумыгъэхь.
Зызыгъэгусэ Iыхьэншэщ.
Зым ищIэр щэхущи, тIум ящIэр нахуэщ.
Зыщытхъур къэгъани яубыр къашэ.
ЗыщIэпхьым къыпщIехьыж. (ПщIэ зыхуэпщIым къыпхуещIыж,
жыхуиIэщ.)
ЗыIурыдзэ нэхърэ зыдэдзых. (Бгъуэтыр зэуэ зыIурыбдзэ нэхърэ
гъэтIылъыгъэ щIы, жыхуиIэщ.)
Имылъ къолъэт. (Фочыр нэщIщ жыпIэу уримыджэгу, узэдауэ къыщIэкIыу
щIэщхъу къызэрыпщыщIын пщIэнукъым, жыхуиIэщ.)
Ин жыIэ цIыкIу Iуатэщ.
Иужь акъыл нэхърэ ипэ акъыл.
Куэд къыубжмэ, уи тхьэмадэжь и цIэри къыхэхуэнщ.
КъакIуэ и Iыхьэ IыхьэхэмыIуэщ.
Къан хуэщIэ фIыщIэ иIэкъым.
Къэмыс-нэмыс тIысыпIэщIэкъущ.
Къоджэ нэхъыжьщ.
Къоуэм уемыуэжмэ, Iэ пфIэту укъищIэркъым.
Къыдыхьэр думыхуж, дэкIыжыр умыубыд.
КъыпкIэлъымыкIуэм узыкIэлъигъэкIуэнукъым.
КъыптекIуэ лъэщщ.
КъыптекIуэр гугъущ.
КъуэфIми къуэ бзаджэми адэ щIэин ухуэмылъыхъуэ.
Къуэшрокъуэр пIащIэри унакъым.
КIапсэр кIыхьмэ, фIыщи, псалъэр кIэщIмэ, нэхъыфIыжщ.
КIэпIейкIэр зымылъытэр кIэпIейкIэ и уасэкъым.
Лажьэ жьы хъуркъым. (Л а ж ь э — гукъеуэ, нэщхъеягъуэ.)
Лъакъуэ псынщIэ вейхэпкIэщ.
ЛъапэкIэ хыфIэбдзэр дзапэкIэ къощтэж.
ЛIэным лIыгъэ хэлъщ.
ЛIы здашэ щIэупщIэркъым.
ЛIы и псалъэ епцIыжыркъым.
ЛIы пхам лIы еуэркъым.
ЛIы псори лIыкъыми фыз псори фызкъым.
ЛIы хахуэр утыкум щощабэ, лIы щабэр утыкум щокIий.
ЛIым зигъэгусэркъым.
ЛIыгъэр Iыхьэмыгуэшщ.
ЛIыкIуэ яукIыркъым.
ЛIыфIыр бэ дыдэщи, лIыфI дыдэр зырызщ.
ЛIыхъужь и лъэужь кIуэдыркъым. (И цIэр, игъэхъахэр къонэж,
жыхуиIэщ.)
ЛIыхъур фыз дэубзэщи, лIыбзыр фыз дэуейщ.
МафIэ нэхур «благъэщ» жыпIэу умыкIуэ, хьэ банэ макъыр «жыжьэщ»
жыпIэу къыумыгъанэ.
Мащэм зэ ихуэр набгъэщи, тIэу ихуэр нэфщ.
МащIэм зытезыгьэгусэм, куэдри фIыщIэ ищIынкъым.
Мэзрэ мазэххэрэ уи щэху щумыIуатэ.
Мэкъу мащIи къыумыхь, мэкьу бахьи умыхъу.
Мыщафэ Iэрымылъхьэм гуащэр щумыгъэгугъ, гъусэ мыхъунум
ущыгугъыу мыщэм уемыбэн.
Мыщащхьэ плъагъуу мыщэ лъэужь умылъыхъуэ.
Мыщэ жея къыумыгъэуш, лIы мышынэ умыгъэгубжь.
Нэ зыдэщымыплъэрэ тхьэкIумэ зыщымыдаIуэрэ, бэн зэвыр мыхъумэ,
щыIэкъым.
НэгъуэщIым ишхамкIэ уэ укъэмыкъей.
НэгъуэщIым и щытхъум уэ уримыкъей. (Уримыкъей — уримыпагэ.)
Нэмыс здэщымыIэм насыпи щыIэкъым.
Нэмыс пщIымэ уи щхьэщ зыхуэпщIыжыр.
Нэмысыншэр насыпыншэщ.
Нэпсейр насыпыншэщ.
Нэрылъагъу щытхъур щIыбагъырыубщ.
НэфIэгуфIэ и нэ дыщэ IуэнтIа щIэлъщ.
Нэхъыжь теIущIыкIыпIэщ.
Нэхъыжьым жьэ ет, нэхъыщIэм гъуэгу ет.
НэхъыкIитIым яхэди я нэхъыфIыр къыхэх.
Ныбэ Iей щыIэ мыхъумэ, шхын Iей щыIэкъым.
Ныбэм «уи адэ и жьакIэ къыпыупщIи
къилъхьэ» жеIэ. (Ныбэм уедаIуэмэ, емыкIу къыуигьэхьынущ, жыхуиIэщ.)
Ныбэр фэ цIынэ лы цIынэщи зэIуокI. (Куэд иплъхьэ хъуну щхьэкIэ,
иумылъхьэ, жыхуиIэщ.)
Ныбэрыдзэ нэхърэ щхьэдэдзых. (ГъэтIылъыгъэ щIы, жыхуиIэщ.)
Ныкъуэдыкъуэ нэхърэ уэдыкъуа.
Нысэ мыхъунур жьантIажэ мэхъури, мафIэ мыхъунур ищхьэм щолыд.
Пагэм и блыпкъ-блащхьэ къутэгъуафIэщ.
ПащIэгъэлыгъуэ джэгу хэлъкъым.
Псалъэ бзаджэ губзаджэщIщ, гурыщхъуэ щIыныр хуэмыхугъэщ.
Псалъэ щабэ гущабэщIщ.
Псалъэ IэфIыр мэгъущIэри, псалъэ дыджыр мэщIытэ.
Псапэ куэд хъуркъым.
Псэр ящэри напэ къащэху.
Псы икIыгъуэм унэмысу уи кIэ умыIэт.
Псылъэншэу Къурей ихьэркъым. (К ъ у р е й — Кавказ лъапэм щыIэ
губгъуэшхуэ гуэрым и цIэщ.)
ПфIэкIуэдам щхьэкIэ умыгъ, къэбгъуэтам щхьэкIи умыгуфIэ.
Пхуэмыдэ пэшэгъум мыгъуэ уохъулIэ.
Пхуэмыфащэ пэшэгъу пщIымэ, уи анэ мыгъуэ ищIынщ.
Пхуэмыфащэ щауэгъу умыщI.
ПцIищэ нэхърэ зы пэж.
Пщащэр пагэмэ, ябгынэж.
Сэлам лей хъуркъым.
Судым шыфэ псэу иплъхьэмэ, вакъапхъэ къипхыжыркъым.
Уэшх блэкIам щIакIуэ кIэлъумыщтэж.
Удафэ и акъыл ирефыж.
Удын гуауэр мэгъущри, псалъэ гуауэр гъущыжкъым.
Ужьмэ, жьы хуэдэ щыти, ущIэмэ, щIэ хуэдэ щыт.
УзэпэгэкIыр къопэгэкIыж.
Узэралъагъуу уафIощI, узэрафIэщIу уалъытэ.
УзрихьэлIэ шхыныфIщ.
Узэрымыса бысым умыуб.
Узэрымытым зумыгъэфIыкI.
Узэчэнджэщын умыгъуэтмэ, уи пыIэ гъэтIыси ечэнджэщыж.
Узэщэ нэхърэ узэтэ.
Узигъусэм и фэ къыуаплъ.
УзыгъэтIыс уиубыжыркъым.
УзыдэмыкIуэжын ущыщымыуэ. (А зэм узэралъэгъуам хуэдэу ущыту
уафIэщIынущ, жыхуиIэщ.)
Узыдэмыхьэ къуэладжэ лы дэзщ.
УзытекIуэм пэкIум уахегъэн. (Фащэм, щыгъыным щысхьын хуейщ,
иужькIи цIыхум уарихыхьэн щхьэкIэ, жыхуиIэщ.)
УзытелIэ нэхърэ къыптелIэ.
Узыхэдэн щымыIэмэ, щыIэр къыхэх.
Узыхэтым уаймыкIумэ, уи унэ умыкIуэж.
Узыхэфыжыну псым ухэмыубжьытхэ.
Узыщымыгугъын ущыгугъмэ, пхъашэ гъуэгу урижэнщ. (Гугъу уехьынщ,
жыхуиIэщ.)
Узыщымысхьри уимыIэххэри зэхуэдэщ.
Уи адэ-анэ яхуэпщI нэмысыр уи бынми къыпхуащIыжынщ.
Уи анэ зыуб уи щхьэ дэгъэсыс. (Пэж жызыIэм дыжыIэ, жыхуиIэщ.)
Уи анэ къобэнми зромыгъэуд.
Уи гуащIэ еплъи уи лъэ гъэбакъуэ.
Уи гур зыхуеIэм уи Iэр лъоIэс.
Уи гъунэгъур бзаджэмэ, щIы хущынэ.
Уи ин жиIэнщ, уи цIыкIу иIуэтэжынщ.
Уи мыгъусэ уи лъатэпс иумыгъапхэ.
Уи мыщауэгъу гъусэ умыщI.
Уи напщIэ темыль тумылъхьэ.
Уи нэ гъаплъи уи лъэ гъэув.
Уи псалъэ гъэIэси, уи нэмыс гъэбыдэ.
Уи тепIэн еплъи, уи лъэ укъуэдий.
Уи фIым иумытыр мафIэм уфIес.
Уи шхын нэхърэ уи нэщхъ.
Уи шым ижынур пщIэжын хуейщ.
Уи щхьэ мыузу боз иумышэкI.
Уи щхьэ хуэпщIыжыр уи нэмысщ.
Уи щхьэ хъумэ, си хъыджэбз.
Уи Iыхьэ зыIэрыгъыхьи, итIанэ зыгъэгусэ.
Укъызэрашэ уи шыбэщ, узэралъагъу уи гъуэгущ. (Япэ
зэрызыбгъэлъагъуэщ, жыхуиIэщ.)
Укъыщалъхум псори гуфIащ, ущылIэжкIэ зыхуэбгъагъыжыфмэ.
УмыгъэтIылъ къэпщтэжыркъым.
УмыщIэм ущIэупщIэныр емыкIукъым.
Унэм зыщыгъаси хасэм яхыхьэ.
Упащ I эмэ, уогувэ.
УпщIэ щIэщхъуркъым, щIэщхъу щIэнэркъым.
УпщIэ IупщIэ хэлъкъым.
Ущакъуэ нэхърэ утакъуэ. (ИмыуасэкIэ пуду пщэ нэхърэ, птымэ нэхъыфIщ,
жыхуиIэщ.)
Ущымытхъущэ — пхуэубыжынкъым.
Фадэм текIуа щыIэкъым.
ФIы зыщIэ упщIэжрэ?
ФIыр умыцIыхумэ, нэхъ лъапIэр къыхэх.
Хабзэ лъэIукъыми, Iумахуэ Iуэхутхьэбзэкъым.
Хабзэм къемызэгъыр и бийщ.
ХабзэмыщIэ емыкIухьщ.
ХабзэмыщIэ щIыкIейщ.
Хабзэр убзэ зыфIэщIым хуэпщIэнум и ныкъуэр къегъанэ.
Хабзэр убзэнкъым, къалэныр Iулъхьэнкъым.
Хэдэ мэдакъуэри хэпхъуэ IыхьэфIэщ.
Хэдэ мэдакъуэри хэплъэ мэплъакъуэ.
Хэдэ мэдэхъу.
Хэплъыхь Iыхьэншэщ.
ХъуэхъукIэ узэхыхьэу, хъуэнкIэ узэхэмыкIыж.
Хьэ хей умыукI, фыз хей иумыгъэкIыж.
Хьэдэр куэдрэ зепхьэмэ, мэ щоу, Iуэхур куэдрэ зепхьэмэ, мэлъахъэ.
Хьэджафэ банэркъым, лъхукъуэщо хъуанэркъым.
ХьэфI дэплъейр хьэфI мэхъури, шыфI дэплъейр шыфI мэхъу.
Хьэху хьэху тыж умыщI.
Хьэху яхь щыIэщи, хьэху хьыж щыIэкъым.
Хьэхурэ щIыхуэрэ зэIахыу хабзэжьщ.
ХьэщIапIэрынэр емыкIущ.
ХьэщIэ гъунэгъу нэхърэ хьэщIэ жыжьэ нэхъ лъапIэщ.
ХьэщIэ къашэ щыIэщи хьэщIэ ишыж щыIэкъым.
ХьэщIэ лей щыIэкъым.
ХьэщIэ щIалэ щыIэкъым.
ЦIыхум и цIэр езым зыфIещыж. (ЦIыхум и дуней тетыкIэм хуэдафэ
къраплъ, жыхуиIэщ.)
ЦIыхуфI и тхьэкIумэ дэгущ.
Чэнджащэ щыуэркъым.
Шэрэ лъырэ зэхакIэркъым.
Шэхур хуабэу яхуз, фызыр щIалэу ягъасэ.
Шу хьэщIэр ягъэшэсыж, лъэс хьэщIэр пщIантIэм дашыж.
Шхын нэхърэ шхалъэ.
ШыгъупIастэм уемылъэпауэ.
Шыдыр удафэмэ, тало мэхъу.
Шым еуи дыхьэ, елъэдэкъауи къыдэкIыж.
Шыр птымэ, шхуэри дэщIыгъу.
Шыуаным илъыр зымышхыжынур гуэным илъым тогужьеикI.
Шыцуэс къесу узэрысым уимыкI.
ЩакIуэ кIуэгъуэм хьэв япIыркъым, гузэвэгъуэм къан къахьыркъым.
Щауэр зыгъэщауэр гуащэщи, гуащэр зэрыгуащэр и щэнщ.
ЩхьэкIуэ зышх щхьэшхыгъуэ йохуэ.
Щхьэр къэхь, жаIэмэ, пыIэр къахь.
Щхьэр псэумэ, пыIэ шыщIэркъым.
Щыгъынибгъу нэхърэ теубгъуэн. (Щыгъын куэд уиIэ нэхърэ
тепIэнщIэлъын, жыхуиIэщ.)
ЩыжаIэм щыпаупщIыркъым.
ЩыкIыр икIэ мэхъу.
Щымыуэ и щыуагъэ яшхыркъым.
ЩытхъукIей нэхърэ убыкIафIэ.
ЩыщIэ нэхърэ мащIэшх.
ЩIакIуэ нэхърэ уэшх нэхъ благъэщ.
ЩIалэгъуэр щхьэгъэрытщ. (УщIалэху уIуэхутхьэбзащIэщ, жыхуиIэщ.)
ЩIэ ягъэIущ щхьэкIэ, жьы яущиижрэ?
ЩIэм дежьи жьым дэшхэ.
ЯмыгъэпсэлъэлI яукIыркъым.
Япэ джэлам ущIэмынакIэ.
Япэ лIар япэ ирах.
Япэ лIэм джэбыныр ейщ.
Iэщми псэ Iутщ. (ГущIэгъу хуэщI, жыхуиIэщ.)
Iуэхухутэ ялIыркъым, лIыкIуэ яукIыркъым.
I уэхутхьэбзэри щIыхуэщ.
Абы жиIам и дзэ удэмыплъэж. (ЖиIар уи фIэщ пщIы хъунущ, жыхуиIэщ.)
Абы и гъащIэр Iэхъуэхэмыхьэу ехь.
Абы и Iуэхур щхьэкъутащ.
Абы нэхърэ хьэм нэхъ укIытэ иIэщ.
Абы ущыгугъмэ, уи гурыгъыр ижынщ.
Адыгэр зэхъуэзэщэщ, нэгъуейр зэщэзэблэкIщ.
Адыгэр зэшмэ, мэупсэ, урысыр зэшмэ, матхэ.
Ажалыр зыщ, ар тIущ. (Жагъуэ дыдэу ялъагъум хужаIэ.)
Ажэ цIыкIу бжьакъуэшхуэ.
Ажэбжьэ зэрына зэригъэкIыфыркъым.
Акъылкъым, былымкъым.
Акъылыр щагуэшым шыпсыранэм хэсащ.
Алмэстым «сыцIыху и гугъэу хьэр къызобэн» жеIэри мэгуфIэ.
Анэдэлъху дзыр хъужыркъым.
Анэдэлъху узыр хъужыркъым.
Анэм лIыуэ къилъхуащ.
Андызыр къетIри шыгъу кIанэ ирегъэтIысхьэж. (А н д ы з — удзщ,
тхьэрыкъуэфщ. И лъабжьэр хущхъуэщ. ЦIыху быдэм, нэпсейм хужаIэ.)
Ар зыхыхьа псы жэбзэнкъым.
Ар си набдзэкIитIщ, ар си нитIым язщ.
Арыкъ сабынкIэ тхьэщIи къабзэ пхуэщIыжынкъым. (ЩIэпхъаджэ куэд
зыщIа цIыхум хужаIэ.)
Ауан ящI ауаныщI кIуащ.
Бадзэ къытелъэмэ, и шхулъэ йопкI.
Бадзэ тIыса игъэтэджыркъым. (ЦIыху Iэсэм хужаIэ.)
Банэхэсрэ Ерусалимрэ зэхегъэгъуащэ. (Банэхэс — Краснодар и гъунэгъуу
щыс адыгэ къуажэщ. Ерусалим — къалэцIэщ. Палестинэм щыIэщ.)
Бэджэндибгъу кIуэнщ. (ГуащIафэщ, гугъуехь хуэшэчынущ, жыхуиIэщ.)
Бэрэжьей гущэ ирапIыкIа? (ЦIыху IуэнтIам хужаIэ.)
Бгъур иукIыу елщIанэр кIэсу къихьа хуэдэщ. (ЗыкъызыфIэщIыжым
хужаIэ).
Бдзантхьэ гъэва хэува хуэдэщ.
Бжьо хуэдэщ. (КIуэкIэ дахэ зиIэ цIыхубз бжьыфIэм хужаIэ.)
Бжьын щIэгъуэм Iэпэ шынщ, бжьын шхыгъуэм жумэрэнщ.
Бзаджэм и бзаджагъэр япэ кърегъэщ.
Бзаджэм ишх фIым хуеIуатэ.
Бзаджэм ищIэр фIым трелъхьэ.
Бзур IукIэ къеубыд. (БзэIэфI зыIурылъым хужаIэ.)
Благъуэр гъуэм къреху. (Бзаджейм хужаIэ.)
Блэ зэраукIа башщ.
Блэ япщэжа дыжьыныжьщ. (ФIым хужаIэ.)
Вэнвей уэшх хэшхащ. (Гугъуехь зыхуэмышэч хуэмыхур щыдзыхэкIэ
хужаIэ.)
Вы мыхъунур жэмыбжьэщ, лIы мыхъунур жьэгъу жьакIэщ.
Вындыпэ иIыгъщ. (Зяужь ихьэр къохъулIэ, жыхуиIэщ.)
Гу зимыIэ лIибгъу я ней къысщыхуэ.
Гу кIуэм гудзэ къыхеуд.
Гу къабзэ щхьэ цIапIэ.
Гукъеуэншэ пшэрыгъуафIэщ.
Гупыр зыгъэгупыр гуп и уасэщ.
Гупыр зыгъэукхъуэр кхъуэм хуэдэщ.
Гурымыкъ гурымыкъ и щIасэщ.
ГушыIэкIэ зымыщIэр IэштIымкIэ мауэ.
Гъэми щIыми зи павэжь. (Зи ныбжьым емыкIуу щIалагъэ зыхэлъым
хужаIэ.)
Гъэпсалъи епхыж.
Гъуапэкъым, пщампIэкъым.
ДахэжыIэ фIы мыщIэ.
Дахэр зыгъэдахэр и набдзитIщ.
Делэ гуэшэгъу нэхърэ губзыгъэ дауэгъу.
Делэ дыхьэшхырилэщ.
Делэ къуэлэн и щIасэщ.
Делэ хьэлывэ щIэнэцIщ.
Ди гъунэгъум сыкъыщышхи ди унэ мышхэу сынэсыж.
Ди гъунэгъум я джэдыр къаз хуэдэщ. (Нэпсейм, фыгъуэнэдым ауаныщIу
хужаIэ.)
ДунейгъэбжьыфIэщ.
Дунейгъэдахэщ.
Дунейкъым, ахърэткъым. (Зыми щыщкъым, зыкIи сэбэпкъым, жыхуиIэщ.)
Дунейр бжьакъуэпэкIэ зэредзэ. (Гурбияным хужаIэ.)
Дунейр нэкIэ игъэл фIощIыж. (ЗыкъызыфIэщIыжам хужаIэ.)
Дыгъужьыгу кIуэцIылъщ.
Дыгъужьыдзэ Iутщ, бажэкIэ пытщ.
Дыгъужьым мэл зыфIихьынур и пыIэ щыгукIэ къещIэ.
Дыжьыныжь пщэжам хуэдэщ.
Дыщэ лъэнкIэпс, уэсэпс хэмыхьэ.
Джатэ ихам хуэдэщ.
Джэгугъуэм лIыхъужьщ, зэуэгъуэм жьындущ.
Джэду хьэжы зыкъещ I . (ЦIыхуфIыфэ зытрегъауэ, жыхуиIэщ.)
ДжэдыкIэм цы къыхех.
Дзыбэ дзыусщ.
Еджа щхьэкIэ, епщэжакъым. (Зи щIэныгъэр къэзымыгъэсэбэпыфым
хужаIэ.)
Ежьэ мыхъу ежьэ хъуа упэмыплъэ.
Езым фIимыгъэжар хьэрэмщ.
Емынэр зигу, жьэгум дэмыкI.
ЕмыIусэ цыснэIу.
ЕплъагъулIэр ебгъуэтылIэжыркъым. (Зи теплъэмрэ зи лIыгъэмрэ
зэхуэмыдэм хужаIэ.)
Жэщ дэлIэ, махуэ дэхъуж.
Жылэм ямыщхьым шыдыщхьэ фIэтщ.
Жылэм ямыщхьым бабыщыщхьэ къыфIокIэ.
Жылэр егъасэ, бадзэр есэкI. (ЩхьэзыфIэфI дзыусым хужаIэ.)
ЖьэкIэ маисэщ, IэкIэ сэмэгущ.
Жьэмыгъэпсэху псэмыгъэтыншщ.
ЖьэрыIэзэ Iэпэзадэ.
Жьы хъуар шхыдэ бэIущ, уемыдэIумэ, зегъэгусэ.
Жьым тесу псым йопыдж.
Жьым щхьэ ядэшх, щIэм лъакъуэ ядэшх.
Зэрымылъагъумэ, зэщIолIэ, зэрылъагъумэ, йолIыкI.
Зэрымытым Iэтищэ ирегъэувэ. Зэрытым йоплъэ, зэрылъым йотэбэ.
Зэрыхъун хъури и нэр хъурей хъужащ.
Зи бзэ ныкъуэм гуныкъуэгъуэ ущигъащIэркъым.
Зи гупкIэ пысым и псысэ еIуатэ.
Зи мырамысэ зыхуэмыщIыжыр гъунэгъум жэмыкуащIэ макIуэ.
Зи нэгу къабзэм и гури къабзэщ.
Зи ныбэр зи IэфIылъэм и гур и лъэмыжщ.
Зи фIыщIэ зи мыгъуа, зи гъунэгъу зи бий.
Зи хущхьэ хъум и бзущ.
Зи шыкIэр къурыкъуу зи къэрар мащIэ. (Къэрар—быдагъэ, фIэщ
хъуныгъэ. Зи къэрар мащIэ — зи псалъэ фIэщ хъугъуей, псалъэ быдэ
зимыIэ.)
Зи щхьэ мыжьу зи жьэ джатэ.
Зи щхьэ Iуэху зыхуэмыщIэжыр хамэ IуэхукIэ ерыщщ.
Зи щхьэр къабзэ, зи гур бзаджэ.
Зы щIыпIэ щокъакъэ, зы щIыпIэ щокIэцI.
Зыдигъазэр и къэблэщ. (ЗэрегуакIуэу, щхьэзыфIэфIу мэпсэу, жыхуиIэщ.)
Зэрымылъ пэ лъагэ, зибг имылъ къудан. Зым и IупщIэ зым и щIыбщ.
ЗэхуэмыфI зэфIэIуа.
Зыухым и дей йокIри зыукIым и деж йохьэ. (зыукIым — Iэщ зыукIым).
ЗыхамыIуэ мэтэджри мэпсчэIу.
И адэр къалъхури и къуэм зигъэпсэхужащ. (Къуэ щхьэхынэм ауаныщIу
хужаIэ.)
И анэ ещхь илъагъумэ, кIэлъыжэнущ.
И бамэ и пэ ирихьэжыркъым. (Зи дагъуэ зымыщIэж пагэм хужаIэ.)
И бэкъу гурыщхъуэ дещIыкIыж. (ГурыщхъуэщIым хужаIэ.)
И деж укIуэмэ, пащIэ лалэщ, уи деж къакIуэмэ, пащIэ задэщ.
И нэр ису и псэр хэгъуащ.
И ныбэ и хьэщIэ, и щIалэ и къан.
И псалъэ фоупсщ, и фадэ псы защIэщ.
И фэр бэгущ, и гур бзаджэщ.
И фэр фIыцIэ щхьэкIэ, и кIуэцIыр дагъэш.
И хьэм ижынур ещIэж. (ХузэфIэкIынур ещIэж, жыхуиIэщ.)
И цищ мэтхъу.
И цIэ выщ, ив матэщ.
И шэ гъуанэ дадзыжынукъым. (И щIыхь къутэжынукъым
яхуэгъэпудыжынукъым, жыхуиIэщ.)
И шу дыжьынщ, и жьэгу хьэ гъыпIэщ.
И щхьэр матэщ, и жьэр джатэщ.
И щхьэр мыжьрэ и жьэр бзаджэу.
И щхьэр пкъуэлъу и лъэр пкъуокI.
И Iуэху зыхэмылъым и бэлагь хеIу.
Имылъу мэлъатэ.
Ерыщыр щыту малIэ.
Ириуэнуи ирищтэнуи гу кIуэцIылъкъым.
Ишхыр кIуэцIокъупщхьэри и пхэ къупщхьэр къыхощ.
Ишхыр фIэмащIэщ, ищIэр фIэкуэдщ.
Къэрабгъэр япэ мауэ.
Къэхь фIэкI, мэхь ищIэркъым.
Напэ зимыIэм дзажэпкъ иIэщ.
Ныкъуэделэр ефэмэ, делэ дыдэ мэхъу.
НысащIэ мышынэ-мыукIытэ мэлыщхьэ фIэбзам щошынэ.
Пашэ ящIри яхуэкIуэркъым, дакъэм дащIэри яхуекъуркъым.
Пащтыхьым и щхьэхынэщ. (Щхьэхынэ Iейм хужаIэ.)
ПлIэкIэ къихьар ныбэкIэ ихьыжащ. (Къихьар ишхыжри кIуэжащ
жыхуиIэщ.)
ПсэжьитIыр щызэфIым зэкъуалъхьар щызэбийм зэкъуахыж.
ПIастэгъэф уафэлъагъущ. (ЦIыху сэбэпыншэм хужаIэ.)
Си тхъэгъуэм си гъуанэдэплъэ, си лъаджэгъуэм къыслъимыплъэж.
Удым и удыгъэр япэ ирегъэщ.
Уеплъмэ, дахэщ, зэгуэпхмэ, банэщ.
УкIытэр и нэгу щIэлъщ, акъылыр и бзэгу телъщ.
УкIытэр щагуэшым дурэшым дэсащ.
Унэм я мыгъуэр я гъуоущ.
Фэ зытетым гу кIуэцIылъщ.
ФэкIэ щIалэрэ гукIэ лIыуэ.
Фыз бзаджэ нэпсрыгуащIэщ.
Фыз фэрыщI лIыгъапцIэщ.
Фызгъэгъу лIы гъум.
ХабзэмыщIэ щытхъухьым хьэгулывэм фо хекIэ.
Хэмылъ хэлъхьэ кIуэри лъэпхъуамбыщIэ хилъхьащ. (И Iыхьэ
зыхэмылъым къыхихын и гугъэу кIуэри хилъхьэри къэкIуэжащ,
жыхуиIэщ.)
Хуабэ хъумэ, мэдыд, щIыIэ хъумэ, мэдий.
Хьэ къарэ кIапэ жьэдэлъ хуэдэ. (НэкIу фIыцIэ дзэ хужьым хужаIэ.)
ХьэжыщIри сату щIынри зэдегъакIуэ.
Хьэзыр Iупэху, щIэращIэ.
ХьэкIэри кхъуэкIэри зэрепх. (Iуэху куэд зэпызыщэм хужаIэ.)
Хьэлэболэ былым хуэщщ.
Хьэр и напэщ, кхъуэр и пащIэщ.
Хьыгъуэм гуащэщ, къэхьыжыгъуэм псэжьщ.
Шхэгъуэм дыгъужын, лажьэгъуэм жьындущ.
Шхырыджэгу ныбалъэ, гъаблэ хъумэ, щхьэпIыж.
ШыщIэ къамылъхуам уанэ хузэщIелъхьэ.
Щымысымаджэми бэджынэ и щIасэт. (ЗызыгъафIэм хужаIэ.)
Щыуэгъум лъапцIэщ, щыпцIапцIэм вакъэщ.
ЩIалэ фIыцIэ нэкIуфIэ, ахъшэ фIыцIэ гуфIакIэ.
ЩIалэм къижыхьмэ, лIыжьым и лъэдий мэуз.
ЩIыр бжьэкIэ епщри, къыпыщым тоувэ.
ЩIыр къэмыщтэу къэщтэнукъым.
ЯхуэукIыркъым, яхуигъэкIыжыркъым.
Яхутемыхьэ яхутекIыжыркъым.
Iэгу нэщI пащIэ пIий.
Iэмбатэ зэрымытым Iэтэ ирегъэувэ.
Iэнэ щагъэувым щохуэх, фадэ щаIэтым щохутэ.
Iыхьсыхь Iыхьэшх.
Iупэ зэв джей быхъу.
Адэ лIэужьыншэрэ лыншэ къупщхьэрэ.
Адэр дэм хуэдэщи, анэр нэм хуэдэщ.
Адэр шхэкIэ къуэм зигъэнщIыркъым.
Анэ бгъафэрэ хъурыфэ джэдыгурэ.
Анэ дэкIуэрэ лIы дэкIуасэрэ. (ТIуми емыкIу пылъкъым, жыхуиIэщ.)
Анэ зимыIэм гуIэр и махуэщ.
Анэ зимыIэ сабийр, адэ иIэми, ибафэщ.
Анэр нэщи, адэр лъэпкъщ.
АнэгукIэ къеIэри, анэIэкIэ къитри къызитам къысхуищIащ.
АнэнэпIэсыр уэсым нэхърэ нэхъ щIыIэщ, зэзым нэхърэ нэхъ дыджщ.
АнэнэпIэсрэ гупкIэ тIысыпIэрэ.
Анэр бын гъэкIуэдщ. (Быным щысхьурэ, еубзэурэ егъэсэхъу, жыхуиIэщ.)
Анэ шыпхъу анэ палъэщи, адэ къуэш адэ палъэш.
БэлагъыкIыр зыIыгъым хьэ къарибгъу щогугъ.
Биижь благъэ хъуркъым, благъэжь бий хъуркъым.
Благъэ жыжьэ нэхърэ гъунэгъуфI.
Благъэ хъумэнрэ ху хъумэнрэ зэхуэдэщ. (ТIури хъумэгъуейщ,
Iыгъыгъуейщ, жыхуиIэщ.)
Благъэжьрэ дыжьыныжьрэ.
Быдзышэр хьэкхъуафэм иралIэркъым. (Быдзышэм нэмыс иIэн хуейщ,
жыхуиIэщ.)
Былым къыпщIын нэхърэ быныфI къыпщIын.
Бын зэхэдзэрэ удын зэхэдзэрэ.
Бын зимыIэр щIолIэ, зиIэр йолIалIэ.
Бын тIуащIэ лIы гу хэщIщ, бын щащIэ лIы фэ техщ.
Быныр нэм и хъуахуэщ.
Бысым гуащэщIэ хьэщIэ и щIасэд.
Гуащэм и хабзэр нысэм и бзыпхъэщ.
Гуащэр гъуммэ, шхэрейщи, нысэр кIэнтIмэ, шхын щIэлIэщ.
Гъатхэ дыгъэ си нысэ типси, бжьыхьэ дыгъэ сипхъу типсэ.
Гъунэгъур гъуджэм хуэдэщ.
Гъунэгъур унэгъущ, къигъунэгъужыр гъунэгъущ.
Гъунэгъурэ гъуэншэджрэ.
ГъунэгъуфI — къуэшыфI палъэщ.
Дадэм щIыгъур нанэщи, нанэм щIыгъур дадэщ.
Дэлъхум и Iыхьэр шыпхъум ехь. (Шыпхъур и дыщым къэкIуэжыху,
дэлъхум и Iыхьэм щыщ ехь, жыхуиIэщ.)
ДэIэбеи ет, еIэбыхи къашэ.
Делэ благъэ нэхърэ губзыгъэ бий.
ДелитI зэгуэгъущ, тIуанитI зэегъущ.
Дыгъэ нэпс нэхърэ анэ бгъафэ.
Драхьеймэ, мэгъущIэ, кърахьэхмэ, мэщIытэ.
Дыщ мэжаджэ IэфIщ.
Джанэ нэхърэ гъуэншэдж нэхъ благъэщ.
Джэд хуэдэ, быныфIэщ.
Джэдумрэ фызымрэ унэгуащэщи, хьэмрэ лIымрэ ныбгъуащэщ.
Еблагъэ зи бэм и бын мэжалIэркъым.
Егъур гъуэтыгъуафIэщ, благъэр гъуэтыгъуейщ.
ЕтIуанэлIрэ IулIэIуданэрэ.
Жагъуэгъурэ щIасэгъурэ зимыIэ щыIэкъым.
ЖагъуэлIрэ лIэныгъэрэ.
Жэм лъакъуэ шкIэ иукIрэ?
Жьы зэрымысым нэмыс илъкъым, щIэ зэрымысым насып илъкъым.
Закъуэныгъэ нэхърэ Iэл къыбдис.
Зэдэшхэ IэфIщи зэдэфI унэщ.
Зэкъуэш псори зы анэм къилъхуркъым.
ЗэкъуэшитI зэкъуэщтыжыркъым. (Зэкъуэщтыжыркъым — щтэуэ зыр зым
хыфIидзэркъым.)
ЗэкъуэшитIрэ дзитI зыIутрэ.
ЗэлIзэфыз я псэ зы чысэ илъщ.
ЗэхэкIыр губжьым къыхокI.
ЗэхуэдитIыр къызэдофэри
Джэду хьэжы зыкъещI.
Зэхуэфащэ зэщауэгъущ.
Зегъэуби уи бын пIыж.
Зи адэ лIар ибэ ныкъуэщ, зи анэ лIар ибэ хъурейщ.
И бын гуIущIэу зыгъэсам и нэпскIэ епшыныж.
Зи щхьэ уи унэ исым и псэ уи унэ илъщ.
ЗилI Iэмбатэм и фыз куэтэрамэщ. (ЗилI мыкIуэмытэм и фызри апхуэдэщ,
жыхуиIэщ.)
Зы бын зиIэми бынищэ зиIэми зэхуэдэу ялъагъу.
Зи унэ и хьэдэ зы унэ итIысэркъым.
Зы хьэщIэм зы хьэщIэ и жагъуэщи хьэщIитIыр бысымым и жагъуэщ.
Зыпс ираш зэшыпхъущ.
И анэр гупсэщ, и адэ псэущ. (Къэзылъхуахэр узыншэщ, псэущ, насып
иIэщ, жыхуиIэщ.)
И анэ еплъи ипхъу къашэ.
И адэ еплъи и къуэ дэкIуэ.
И нэм и джабэхъщ, и псэм къыпатхъащ.
И нэм и нэхущ, и псэм и хъуахуэщ. (Мы псалъитIми: фIы дыдэу елъагъу,
жыхуиIэщ.)
И уанэ трилъхьэмэ, игу ирилъхьэжащ. (Щхьэ закъуэу, бынунэ зимыIэу
псэум хужаIэ.)
И щхьэ закъуэ и лъакъуитIщ.
Игу къобгъэну анэкъилъху нэхъ бзаджэщ.
Имылъагъумэ, щIолIэ, илъагъумэ, йолIыкI.
Имысрэ сымаджэрэ Iыхьэншэщ.
КъакIуэ псори благъэщ.
КъакIуэхэ я унэщ.
Къалъхур ирегъашэ, къашэр егъэнысэ.
Къантешэ нэхърэ къаншэж.
Къапшэ хъунущ, хуэпшиин уиIэмэ.
КъэдаIуэ, си хъыджэбз, зэхэщIыкI, си нысэ.
Къэзылъхуар мэупIэри зымыпIам хуолажьэ. (Хъыджэбзыр зыщалъхуа
унагъуэм йокIри зыдэкIуам яхуолажьэ, жыхуиIэщ.)
КъэзышагъащIэм щIакIуэщIэрэ кIуэкIэщIэрэ къещтэ.
Къэсшэн согъуэт, сымыгъуэтыр къыздэкIуэнщ.
Къомыхъуэжынур, къомыщэжынур уи анэрэ уи нитIрэщ.
Кърум шыр имыIэмэ, зы бзущ.
Къуажэ дэз Iыхьлы нэхърэ жылэ и зырыз благъэ.
Къуажэ ив нэхърэ къуажэ и благъэ.
Къуаргърэ пэт, и шырым «хужь цIыкIукIэ» йоджэ.
Къуэ бзаджэм адэм хъуэн къыхуехь, пхъу бзаджэм анэм хъуэн къыхуехь.
Къуэ бзаджэм яжьэм ухегъэс, пхъу бзаджэм хасэ урехьэ.
Къуэ закъуэрэ нэ закъуэрэ.
Къуэ зимыIэ адэр нысэлъыхъу ежьэркъым.
Къуэ пцIыупс зиIэ и анэ гуфIэ щыщIэркъым.
Къуэ уиIэмэ, нысэ уиIэщ.
Къуэм и нэр нэфми, анэм псэууэ елъагъу.
Къуэм и псэр анэм и псэфылъэщ.
Къуэм уилIынщ, лIым уипIынщ.
Къуэр напщIэщ, пхъур набдзэщ.
Къуэр унэм и пкъощ, пхъур унэм и щIэращIэщ.
Къуэрагъыр ираупсеящ. (Къэшэгъуэ, дэкIуэгъуэ чэзур зылъыса щIалэм е
хъыджэбзым хужаIэ.)
КъуэфI и анэ гуфIэ щигъащIэркъым.
Къуэш егъу нэхърэ ныбжьэгъуфI.
Къуэш зимыIэм башым IэплIэ ирешэкI.
Къуэш и щIеин къуэш ехьыж.
Къуэш лей щыIэкъым.
Къуэш-шыпхъур хы къумиблым къыкъуокI.
Къуэшым я нэхъ жагъуэгъумрэ щауэгъум я нэхъ щIасэмрэ зэхуэдэщ.
Къуэшыншэ щIэупщIакIуэншэщ.
Къуэшыр зыщыбэм бэныр щыбыхъущ.
Лъагъуныгъэ зыхуэпщIым гущIэр къегъэхъей.
Лъагъуныгъэ зыщIам лъагъукIэ ищIэжыркъым.
ЛъхурыкIуэд-лъхурыщIэхщ.
ЛIакъуэр зыщыбэм быныр щыхейщ.
ЛIы гурымыкъыр фыз гъагъщи, лIым и гъринэр гуемыIущ.
ЛIы жьей фызгъэгъущ.
ЛIы зэрымыс унэр сабафэщ.
ЛIы и фыз трахрэ?
ЛIы хьэщIэ нэхърэ фыз хьэщIэ.
ЛIы щепткIэ умыгъ, кърагъэкIыжмэ, гъей.
ЛIыгъуабэм быныр ирепхъыхь, фызабэм быныр къещыпыж.
ЛIым и узыншагъэр фызым и фIыгъэщ.
ЛIымрэ фызымрэ зэхуагъэувыр я хабзэщ.
ЛIырэ фызрэ мащэ тIа яку дэлъщ.
Малъхъэр хъумэ, къанш, мыхъумэ, шыдщ.
Малъхъэщ, жыпIэу увэгъу умыщI, щIалэщ жыпIэу къебгъэшэн
къыумыгъанэ.
Махуаем бгъуэтыжыр ныбжьэгъущи, уи хьэмтетыгъуэм бгъуэтыр уи
шхэгъущ.
Мэлищэ нэхърэ щуIэгъафI.
Мыгъуэр зи мыгъуар анэрщ.
Насыпыр фызым къыдокIуэ.
Нэгум щIэтыр нэм хуэдэщ.
Нэм псэр и фыгъуэгъущ.
Нэм псэр зыщIешэ, гум гур къреджэ.
Нэм пэжыжьэми гум пэблагъэщ.
НэхъыщIэ нэхъ щIасэщ.
«Нэчыхьым сигу щыкIащ»,— жиIаш куэдрэ яшэурэ кърагьэкIыжа пасэрей
пхъужьым.
Ныбжьэгъум занщIэу къыбжиIэнш, бийм уи щIыбкIэ щигъэIунщ.
Ныбжьэгъум ягъэпуда лIыр фызыфIым къыдехыж.
Ныбжьэгъур бгъэунэхунумэ, хуитыныгъэ ет.
Ныбжьэгъур уи нэгу къыщIоплъэ, жагъуэгъур уи лъакъуэ йоплъых.
Ныбжьэгъур щагъэунэхур махуейщ.
НыбжьреилI щыIэкъыми ныбжьрей дыщ щыIэщ.
Нысэ унэгъу тIуанэгъуейщ.
Нысэ Iейм унафэр унэм ирех.
Нысэгъукъуэ нэхърэ тIуанэ къуибгъу.
Нысэм зэхихыу уи пхъум еущие.
Нысэм уеубзэмэ, данэ Iубзэ къыуитынщ.
Нысэр фIыщ, жыпIэу цIэ фIумыщ, и цIэр езым зыфIищыжынщ.
Псэр зэхъуапсэр дахэщ.
Псым икI пэтрэ я кIэ зэнтIэIуащ. (Iыхьлыгъэ зэхуаIэкъым, жыхуиIэщ.)
ПфIэмащIэр хьэщIэ Iусщ. (Шхыным ущысхьмэ, хьэщIэ шхын мэхъу,
жыхуиIэщ.)
Пхъур зэрыбгъасэщ, нысэр зэресащ.
Пхъур хамэ бынщ.
Пхъурылъхур пкIэм думыгъэплъей. (Куэдрэ пумыгъаплъэу Iэнэ
къыхуэщтэ, жыхуиIэщ.)
Пхъурылъхур къихьэмэ, псатхьэр магъ.
Пхъурылъхурэ къанрэ зэхуэдэщ.
ПцIырыпыхьэ щIэинхьыж.
Пщащэр дэгъуэмэ, гъунэгъур и фызщIэгъуш. (И фызщIэгъущ — фызу
ешэ, жыхуиIэщ.)
Пщащэр унэ гуащэмэ, кхъуейхьэбыкъуэ ешх.
Шэщхьагъей уиIэу хьэдагъэ умыкIуэ.
Сабий зэрымысым насып илъкъым.
Сабий зимыIэм имыIэIауэ къыщохъу.
Сабий щIэхъуэпсым гущэпс ед.
Сабийр зыгъашхэр и анэщ.
Сабийм и кIэтIийр бжыхьыпэм пылъми мэджэгу.
Сабийм адэ имыIэжмэ, зеиншэкъым, анэ имыIэжмэ, зеиншэщ.
Сэ нэхъыфI умыгъуэтмэ, сыкъэшэж.
Си анэм зэрыжиIэу симыщIу, си фыз зэрыжиIэ тхьэм сищI.
Сыкъамыдэми срадахэщ.
Уэ пхуэдэ сещэмэ, щэ иризгъэкъунщ.
УзэлъэIу къэгъани къолъэIу къашэ.
Узэрымылъагъуу IэфI щыIэкъым.
Узейм уигъэкъакъэмэ, хамэм къакъэ къыуатынщ.
Узыгъэблагъэ гъэблэгъэжи узыгъэбий гъэбииж.
УзыукIыр уи бийщи, ущIэзылъхьэжыр уи къуэшщ.
Узыхэфыжыну псым хьэ хыумыукIэ, иумыгъэкIыжыну фызым дзы
хуумыус.
Уи адэр фIамэ, уэ уи щытхъукъым, къуэфI упIамэ, къыпщытхъунщ.
Уи анэ и Iэ илъым еплъи, уэ уи Iэ илъым едзакъэ.
Уи анэ зэрымысым дыщасэ умыкIуэ.
Уи анэ къимылъхуар уи дэлъхукъым, уи дэлъху къимышари уи нысэкъым.
Уи благъэ и унащхьэ плъагъуу ублэмыкI.
Уи благъэ къыуитым и дзэ удэмыплъэж.
Уи благъэ уемыпэгэкI — уи бийм благъэ хуэхъунщ.
Уи бынрэ уи благъэрэ умыбж.
Уи гъунэгъу и фэ къыптоуэ.
Уи гъунэгъу умыуб, уи благъэщIи ущымытхъу.
Уи гъунэгъум къыпхуимыщIэр жыжьэм къыпхуищIэнкъым.
Уи гъунэгъур уи гъуапэщ.
Уи гъунэгъур уи Iэнэгъумэ, уехъулIащ.
Уи къуэ уемыубзэ, уи бзи уемыгуауэ. (Уи бзи уи бзылъхугъи)
Уи къуэрэ уи нысэрэ къахуэбублэр къалэнщ.
Уи кIуэдыр си кIуэдщ, уи къанэр си къанэщ.
Уи напIэ гъалIи лIы зэгъэгъуэт, унэкур бгъуэтмэ, уи джатэ къих.
Уи насып зыхэлъым дыщэхь тепхъуауэ уолъагъу.
Уи ныбэ къикIыр уи бынщи, уи лъэуей къелъэри уи джэдщ.
Уи нысэ уигу ебгъамэ, уипхъу ешхыдэ.
Уи тIуанэ умыуб, уи бын ущымытхъу.
Уи фыз къыхуэбублэ и хабзэщ.
Уи фыз лIамэ, уи щIэлъэныкъуэр гуэхуащ.
Уи фызрэ уи IэщэрэкIэ хэти дзыхь хуумыщI.
Уи фызыр бзаджэмэ, хьэдагъэ умыкIуэ — махуэ къэси уи хьэдагъэщ.
Уи фызыр фIымэ, джэгу умыкIуэж — махуэ къэси уи джэгущ.
Уи хьэщIэри гъафIэ, уи къуэшри фIыуэ лъагъу.
Уи щхьэр зэрыкI нэхърэ уи кIэр зэрылъ.
Уи щIалэ зэрыбгъасэщ, уилI зэресащ.
Уипхъу зэрысрэ уи нысэ и дыщрэ.
УкъэзыукIрэ укъизыгъэкIыжрэ.
УнагъащIэ гужьеигъуафIэщ.
УнагъащIэ хьэщIэхуэфIщ.
Унагъуэ зиIэм унагъуэ и пIалъэ ещIэ.
Унагъуэ умыхъуу къуажэ ухъункъым.
Унагьуэм гъуанибл иIэщ.
Унагъуэм лъакъуибгъу щIэтщ.
Унэ зэхэмыбзым си нэрыбз хэкIуадэщ.
Унэ зимыIэм унагъуэ иIэкъым.
Унэ пхашэ тешэбэщIщ.
Унэ фIейм лIыр егъэжь.
Унэрыс зы бий нэхърэ унэщIыб биищэ.
Унагъуэжьрэ пхъэжь мафIэрэ.
Унэкъуэщ хьэщIэ гъэфIэгъуейщ.
Унэмыхъу хьэбахъуэщ.
Унэнум я хьэ удз ехъури унэхъунум я нысэ мэдыгъуэ.
Унэр зейр жьантIакIуэщ.
Унэр зыгъэунэри благъэр зыгъэблагъэри фызщ.
Унэр игущ, жьэгур и псэщ.
Унэр щIабгъэр губгъэныр илъын щхьэкIэщ.
Ущылъхуэрэ ущылIэрэ.
Фадэр куэдрэ щытмэ, мэжабзэ, хъыджэбзыр куэдрэ дэсмэ, мэутхъуэ.
Фыз бзаджэ зиIэм и унэ умыкIуэ.
Фыз бзаджэ лIыгъэжьщ. (ЛIыр щIэх жьы ещI, жыхуиIэщ.)
Фыз бзаджэ хьэщIэмыгъашхэщ.
Фыз бий нэхърэ жылэ бий.
Фыз быдэ илI хьэлэлщ.
Фыз дахэ тхьэмахуэ фызщи фызыфI ныбжьырей фызщ.
Фыз закъуэм дэмыIэпыкъу лIыр лIыфIкъым.
Фыз зимыIэ щIалэрэ шхуэ зыпщIэхэмылъ шырэ.
Фыз мылъхуэ дахэщ.
Фыз улъыхъумэ, благъи дэлъыхъуэ.
Фыз хуэмыху зиIэр насыпыншэщ.
Фыз хьэдэ лIыгъапцIэщ. (Фыз хуэмыхур лIым еубзэурэ къегъапцIэ,
жыхуиIэщ.)
Фыз щэ щIыгъуэщ.
Фызабэм и бын епIыжри лIыгъуабэм и бын хуэпIыжыркъым.
Фызабэр бын щхьэтепхъуэщ.
Фызым еуэр лIы мыхъущи, хъуэр зымыдэр лIы делэщ.
Фызым игъэпуда лIыр зыми къыдихыжынкъым.
Фызым и фIыр лIыгъатхъэщ.
Фызыр жьы хъумэ, фIы мэхъуж.
Фызыр тIэушхэ-щэшхэщи, лIыр зэ шхэгъуэ закъуэщ.
Фызыр щIагъуэмэ, унагъуэм къеIуатэ.
ФызыфI быдзышэ налъэ щыщIэркъым.
ФызыфI гъэтIылъыгъэншэ хъуркъым.
ФызыфI зиIэ и гуауэ шэчыгъуафIэщ.
ФызыфI зиIэм хъуэхъу и унэ илъщ.
ФызыфI и хьэку ятIэ хьэзырщ.
ФызыфI и Iэнэ зэтетщ.
ФызыфI илI гъуэмылэншэ хъуркъым.
ФызыфI илI нэкIущхьэплъщ.
ФызыфI илI цIэрыIуэщ.
ФызыфIым лIы Iейр добжьыфIэри фыз Iейм лIыфIыр добжьыгуэ.
ФызыфIыр унэщи фыз Iейр щIыунэщ.
ФIылъагъуныгъэр къупщхьэ зауэм хуэдэщ.
ФIыуэ зэрылъагъуитIыр зы фэ джанэм зэдохуэ.
ФIыуэ узэрылъагъумэ, бгъэныщхьэ унэри жэнэтщ.
ФIыуэ укъэзылъагьум уи дагъуэр уегъэлъагъуж, жагъуэу укъэзылъагъум
уи нэ щIыбагъкIэ еIуэтэж.
ФIыуэ плъагъум зыкъебгъэщIэнумэ, и цIэр куэдрэ жыIэ.
ФIыуэ слъагъум хуэзмыщIэнур сремыIэ.
Хамэ щIалэ бгъэуджмэ, и анэ къеджэмэ, кIуэжынщ.
Хамэм ухуэмыубэ, быным ухуэмыдзыхэ.
Хэгъэрей хуэмыхум хьэ къыуегъэдзакъэ.
Хэгъэрей бзаджэ дэкIуатэ кIыхьщ.
Хэгъэрей бзаджэ шу ужьщ.
ХэгъэреифI лъыхъуи, былымлъыхъуэ кIуэ.
Хъыджэбз къапшэмэ, уэ зэрыбгъасэщи, пхъужь къапшэмэ, зэресагъэххэщ.
Хъыджэбз унэгуащэмэ, тхьэмбылыкъу ешу.
Хъуэн зимыIэр и дыщ кIуэжри хъуэн къихьщ.
Хьэ мыбанэ унэ гъэунэхъущ.
Хьэ пэтрэ и шырыр дзапэкIэ зэрехьэ.
Хьэ хей умыукI, фыз хей иумыгъэкIыж.
Хьэдрыхэ кIуэрэ зи дыщ кIуэжрэ хэт иубыда?
ХьэкIуфхэр зофийри, зэфэгъухэр зэкIуомщ. (ХьэкIуф — адыгэхэм ящыщ
зы лъэпкъыу мэзым хэсу Хы фIыцIэ Iуфэм Iусащ. ЗэкIуом — урыс псалъэ
кум жыхуаIэм къытекIагъэнущ, зэблагъэщ, жыхуиIэщ.)
Хьэмэшыпхэ благъэщ.
ХьэщIэ жагъуэ псы кIэщIакIэ.
ХьэщIэ здэщыIэм хэгъэрей щыIэщ.
ХьэщIэ зи жагъуэм лыхуэ хуегъажьэ.
ХьэщIэ къакIуэмэ, хэгъэрейр мэгуфIэ.
ХьэщIэ хьэщIэтепсыхэ и жагъуэщ.
ХьэщIэм и ерыскъыр къыдокIуэ.
ХьэщIэмыгъашхэ цIэрыIуэщ.
ХьэщIэр бысымым и гъэрщ.
ХьэщIэр жэщищ исмэ, быным ящыщ мэхъуж.
ХьэщIэр куэдрэ щысмэ, бысымыр йозэш.
ХьэщIэр нэщхъеймэ, бысымым и ягъэщ.
ХьэщIэр хущхьэрей хъумэ, гъашхи гъэгъуэлъыж.
ХьэщIэр хьэзыр щхьэкIэ, бысымыр хьэзыр?
ХьэщIэр шхэмэ, бжэм йоплъ.
ХьэщIэфI и бысымыбжэ зэIухащ.
ЦIыхубз зыщIэмыс унэр сабафэщ.
ЦIыхуфI и Iэнэ хьэзырщ.
Шыгъу пут зэдумышхыу узэрыщIэркъым.
Шыпхъум и гур дэлъхумкIэ гъэзащ.
Шыпхъуншэ нэхърэ шыпхъу нэф.
Шыпхъуншэрэ хьэдагъэншэрэ.
Щхьэгъусэр насып зэхэгъэкIыпIэщ.
Щхьэж и ныбжьэгъу и гъуджэ-мажьэщ.
Щхьэж и фэгъу и гуэгъущ.
Щхьэж хуэфащэ и щауэгъущ.
ЩхьэзыфIэфI щхьэзыфIэфI къелъхуж.
ЩыпэлIыр щыпэнэхущи, етIуанэлIыр IулIэIуданэщ.
ЩIалэ гурэпкIырэ нэхърэ лIыжь гупсэхуфI.
ЩIалэр унэ псоми я малъхъэщи, хъыджэбзыр унэ псоми я нысэщ.
ЩIэщыгъуэр икIри зэрыукIыр къихьащ.
Я выр уэдрэ я хьэр пшэрмэ, унагъуэщ.
Я нэхъыжь и унафэ я хъыджэбз екъутэ.
Я ныху зэпхащ. (Я щэхуи я нахуи зэрощIэ жыхуиIэщ.)
Я щIалэ щIыбыцэ, я кхъуей цы защIэ.
Ял зэхэбгъавэми, я лэпс зэхыхьэнукъым.
Ямыгъэпхъу пхъукIэ ищIэркъым.
Ямылъэгъуа бланэ къаукIыркъым.
Япэ къапшэр уи фызщ, етIуанэу къапшэр уи къанщ.
Яубыр бысым щIы.
Яхь зэхэпхмэ, уипхъу уфIощI.
Iэр бутхыпщIкIэ, Iэбжьанэр пыхурэ?
Iэтащхьэ илъагъумэ, хъыджэбзыр мэгуфIэ.
Iыхьлы делэ напэтехщ.
Iуданэ кIапэр кIэщIщ, жыпIэу хыфIумыдзэ, пщыкъуэр щIалэщ, жыпIэу
думыдзых.
Iуэхугъуэ зэмылIэужьыгъуэхэм ятепсэлъыхь,
Абы нэхъ лажьэ акъужьым къимыхькIэ.
АдакъэщIэрэ хущIэ пIастэрэ.
Адыгэ хабзэр адэ щIэиныжьщ.
Адыгэр вакъэ лъэныкъуэу шхэркъым, шхэурэ уэрэд жиIэркъым.
Ажалым «сынокIуэ» жиIэркъым.
Ажалыр зэмыпIэщIэкIым къэмысын фIощI.
Ажалыр ныбжьэгъукъым, къыпхуеймэ, къоупщIыркъым.
«Ажэр зыдыгъуам ажафэ техыгъуэм сыкъищIэнщ»,— жиIащ зи ажэ
ядыгъуам.
Ажэр мэлым я пашэщ.
Алащэм уеуэмэ, мэлъэхъу, мылъэхъуххэр шыдщ.
Алыхьым къыптрилъхьэмэ, фошыгъу шей уефэнщ.
Алъпым дыгъужь хуэлъэщ.
Алъпыр къралъгулъкIэ ягъашхэ. (Къралъ — удз лъэпкъщ.)
Анэ зиIэ нэхърэ Iэ зыпыт.
АпэсищкIэ къызощэху, сом ныкъуэкIэ сощэж— фейдэр здэкIуэр къэщIэж!
Апхуэди мэхъу, шкIэхъужьи малIэ.
Аргъуей мыдзакъэ щыIэкъым.
Аргъуейм и куэпкъ щыхахым, «Зыхэпхми еплъ, хэпхми еплъ»,— жиIащ.
Ахъмэт и фо изщ, улъэмыIэсмэ сыт и сэбэп.
Ахъшэ уиIэмэ, бохъшэ бгъуэтынщ.
Ахъшэр псым хуэдэщ.
Бабыщ псым итхьэлэркъым, мэлыхъуэ хьэм ишхыркъым.
Бадзэ и дзапэ узылъэщ.
Бажэм дыгъужьибл къегъапцIэ.
Бажэм и фэр и бийщ.
Бажэм и хьилагъэр япэ итщ.
Бажэм я нэхъ Iущыр и гъуэм щаубыд.
Бажэр ныбажэ хъумэ, дыгъэмыхъуэ мэлъыхъуэ.
Бажэр ущу ежьэмэ, мэщакIуэ.
Банэм и щIыб ухъу. (ТпэIэщIэ ухъу, жыхуиIэщ.)
Бацэ япхъ, цы япхъэх. (Заужьыж, жыхуиIэщ.)
БэмпIэгъуэ лъхуэри зэгуэудыгъуэ къилъхуащ. (Зы зэгуэпыгъуэм нэхъ
зэгуэпыгъуэж къытехъуэмэ, жаIэ.)
Бгым джэдыкIэкIэ еуэ.
Бгым натIэкIэ еуэ. (Мы псалъитIми къарыкIыр зыщ: Зыри
пхуэщIэнукъым, жыхуиIэщ.)
Бгъэ быдз нэхърэ Iу быдз.
Бгъэтхъуэнумэ, тхъуэ лъэпкъ, бгъэжэнумэ, гъуэ лъэпкъ. (Зи гугъу ищIыр
шыщ.)
Бжэмышх нэщI жьэм хуахьыркъым.
Бжэн и дзэ Iухурэ? (ЩымыIэ бгъуэтын, жыхуиIэщ.)
Бжэн къуий бжьакъуэ лъыхъуэ ежьэри и тхьэкIумэ хилъхьащ.
Бжэн къуийр псым хэплъэмэ, «сыщIалэщ» жеIэ.
Бжэнми жьакIэ тетщ.
Бжэныжь зи лIэжыгъуэм прамыжыщхьэ здехьыж.
Бжэным и кIапэр и кIуэцIым илъщ.
Бжэныр ефэри дыгъужьым езэуэну кIуащ.
БжьакъуитI щхьэкIэ хъун бэгъуам хокIыж. (Акъылыншэщ, былымым
хуэдэщ, жыхуиIэщ.)
Бжьахъуэм и фор зэбграхырти, езыми зы фо IэмыщIэ къыхихыжащ.
Бжьэ матэ зи куэдым и жьантIэ дегъэувэ.
Бжьэ уиIэмэ, щунэфыр зищIысыр пщIэнщ. (Щ у н э ф — бжьэ зышх
бзущ.)
Бжьэм фо здэщыIэр ещIэ.
Бжьэр уэмэ, мэлIэж.
Бжьэхуцым мафIэ пхухэгъэпщкIуэнкъым.
Бжьэцым къуацэкIэ хэуащ. (Iуэхур зэIигъэхьащ, жыхуиIэщ.)
Бжьыныхур хущхъуэщ, бжьыныщхьэр щхъухьщ.
Бжьыхьэ бадзэ дзакъэрейщ.
Бжьыхьэ жэщ щэрэ минщ. (Куэдрэ зызэрехъуэкI, жыхуиIэщ.)
Бжьыхьэ жэщым вырэ шырэ йокIуадэ. (ЗэрыкIыхьым щхьэкIэ жаIэ.)
Бзэгум цIыхур зэрегъэукI.
Бзэгур шэм нэхърэ нэхъ жэрщ.
Бзэгур гум и тэрмэшщ.
Бзэр зэзым нэхърэ нэхъ дыджщ, фом нэхърэ нэхъ IэфIщ, джатэм нэхърэ
нэхъ жанщ.
Бзу лъакъуэ къупщхьэ хахыркъым.
Бзум ямыфэгъум си мэш ешх.
Бзур зышхынум Iуоджагуэ.
Бийм и пIалъэр ущыIущIэщ.
Бланэм и лъагъуи и убыди зы хъуркъым.
Бланэр жэр щхьэкIэ зэраукIыр шыщ.
Блэ зэуар аркъэным щощтэ.
Блэр зытраукIэр и шэрэзщ.
Блэр и щхъухь ихьыжыркъым.
Блэр уеуэху мэбэг.
Ботэщейм Дол унафэ ирагъэщIри езым ягу еIу ящIэж.
Быдзышэ хъунщ, жызоIэри сошх, жызыIам нэхъей.
Былым къыпэкIу нэхърэ насып къыпэкIу.
Былымым зейр и ажалщ.
Былымым и нэр шхыным ирещI.
Былымыр жьы зэрыхъур и фэщ.
Былымыр зейм емыщхьмэ, хьэрэмщ.
Брулым шибл я кIэн хэлъщ.
Вакъэжьылъэ шынэркъым.
Вы хьэху къозымытынум вы щэгъу ухегъэн.
Вы хъунур шкIэ щIыкIэ уощIэ.
Вы пIалъэмыщIэр бжьыкъутэщ.
Вы щхьэIу зэптым вы хьэху къыуитыжыркъым.
Выгъуэжьыр къурашэщ, гур зезышэр гурыгъщ, ныбэр зымыгъагъыр
хьэлущ.
Вым и бжьакъуэ и хьэлъэкъым.
Вым лъэмыIэсыр гуфэм йоуэ.
Вым худэмышыр и вейщ.
Выр гъуахъуэри хъуным хидзащ. (Тхъэгъуэ хэхуам хужаIэ.)
Гуэным имылъмэ, Iэнэми телъкъым.
Гуэныхь гулъэ зезышэм гуэныхь фэншей худрадзей.
Гуэрэфыр гухэльэфщи, фэрэкIыр гуимыкIыжщ.
Гуэрэфыр узыгъуибл поув.
ГуэшакIуэ Iыхьэншэщ.
Губзыгъэм и гуIэгъуэр делэм и гуфIэгъуэщ.
Гугъуехь зымылъэгъуам гъуэгуанэ хуэшэчыркъым.
Гугъуехь зымышэчыр лIым хабжэркъым.
ГуемыIу хъыбарыр щIэх зэлъащIыс.
Гужь зиIэр вакъэжькIэ мауэ.
Гум дэбгъахуэр фэм къеIуатэ.
Гум емыкIур нэми екIуркъым.
Гум илъыр жьэм жеIэ.
Гум илъыр нэгум къыуегъащIэ.
Гум хэщIмэ, пащIэм хоз.
Гур жьы хъуркъым.
Гур зэрыгъум дыгъур ирокIуэ.
Гур зэрыкIуэдыкIыр и шэрхъщ.
Гур здэкIуэм кIуэфыр лIыфIщ.
Гур уфэрэкIмэ, щIалэм и ягъэщ.
ГушыIэр тхьэм и щIасэщ.
ГуIэ и Iэпэ йодзэкъэж.
Гъатхэ бацэри бжьыхьэ цыжьри тегъуауэ пхуэщ ухъу.
Гъэрихым щауэр мэшэс.
Гъэшыр зыщыбэм цIыхур щыбейщ.
Гъуабжэ псори мыщэкъым, лыд псори дыщэкъым.
ГъуэгунапщIэ сабэм мэкъу щеуэркъым, ер зэуа жыгым пщIащэ
къыпыкIэркъым.
Гъурым цIынэри дос.
Гъусэ пэплъэрэ пIалъэтесымрэ шэчыгъуейщ.
Гъусэ мыхъурэ Iэщэ мыхъурэ.
Дауэ сщIымэ дауэ хъун, дауэ хъумэ дауэ сщIын?
ДаущыфIыр щылъу даущ бзаджэр мэIу.
Дахагъэм гур егъэгушхуэ.
Дахэ псори дахэкъым.
Дахэм еплъыр нэщхъыфIэщ, шыфIым тесыр тхуэбгъакъэщ.
Дахэм и напэ пIастэ ирагъэпщIыркъым.
ДаIуэ шхиипэ тоувэ. (ДаIуэм насып къохъулIэ, жыхуиIэщ.)
Дэгум жиIэн егъуэт, нэфым игъуэтыр екъуз.
Дэгум псори дэгу фIощI.
Дэгум щхьэкIэ гъуор лейуэ джэркъым.
Делэ бзаджэ нэхърэ делэ дыдэ.
Делэм куэд ищIэ къыфIощIыж.
Делэр гугъэурэ жьы мэхъу.
Делэр жылэу ясэркъым.
«Ди жэмыр зышха дыгъужьым кхъуэлым хуэдэу сигу щыкIащ» жызыIам
нэхъей.
Ди зы мэл хэтщ, дэри зэ дывгъэфий.
«Ди фэр бэзэрым щызэхуэзэжынщ»,— жиIащ бажэм.
Дол и къуэрдэ йодыгъуэж. (Къуэрдэ — тыкуэн хьэпшып цIыкIу-фэкIу.)
Дунейр зыгъэнэхур зы дигъэщ.
Дыгъэ лъакъуэ къыпхуэубыдын?
Дыгъэр зытемыпсэр щыIэжкъым.
Дыгъу цIыкIукIэ къемыжьэ дыгъушхуэ хъуркъым.
ДыгъужьитI зы гъуэ изагъэркъым.
ДыгъужьитI я щIыб зэхуагъазэркъым.
Дыгъужьым и дзэр шымэ, псафэ макIуэ.
Дыгъужьым ишхыр и фэкIэ епшыныж.
Дыгъужьым ишхари имышхари тохуэ.
Дыгъужьым лы игъуэтмэ, псы игъуэтыркъым.
Дыгъужьым мэл щихькIэ, зыфIихьым хуеплъэкIыжыркъым.
Дыгъужьым мэл щихькIэ, и нэпкъыжьэ еплъыркъым.
Дыгъужьыр жьы хъумэ, хьэм и джэгуалъэщ. Дыгъужьыр зэдзакъэр и
Iыхьэщ.
Дыгъужьыр зыщызеуалэм мэлым зыщагъэпсэхуркъым.
Дыгъужьыр къепхуэкIыурэ мэл кIапэр пеуд.
Дыгъум пабжьэр и дэIэпыкъуэгъущ.
Дыгъум щIыгъур и дыгъуэгъущ.
Дыгъуэри дыгъужьри къаущэкIу.
Дыгъурыгъуур мэжэщIалIэмэ, и шырыр ешхыж.
Дыщэр дыщэпс хуэныкъуэкъым.
Дыщэр къэзыгъуэт кIэншыгъулъэ иредзэ.
Дыщэр куэншыбым хэлъкIи улъийркъым.
Дыщэр къыщыщIахми щылъапIэщ.
Дыщэр уэсу къесмэ, уасэ иIэнтэкъым.
Джалэу и Iупэ зэгуэудами ярейщ.
Джалэрей и натIэ быдэ мэхъу.
Джэгу пэтрэ нэ иращI.
Джэгум хэту зэшам нэхъей.
Джэгум хэту «Си гъуэншэджыр къызэтыж» жызыIам нэхъей.
Джэд жыпIэмэ, сыджэдыкIэщ.
Джэд лъакъуэрэ хьэ лъакъуэрэ зыубыда щыIэкъым.
Джэд мыкIэцI пшэрщ.
Джэд пшэр къэбубыдынумэ, адакъэм бгъурысым епхъуэ.
Джэдгын зи жагъуэм и пащIэ щIыIу къытокIэ.
Джэджьейм джэдыр егъэсэж.
Джэдрэ пэт щыфIагъэжкIэ мэлъэпIастхъэ.
Джэду гъунэгъурыпщщ. (Зи унэ гъунэгъуу нэгъуэщI щIыпIэ жэщ щыIэм
ауаныщIу хужаIэ.)
Джэдум и щхьэр зэрыкIым ипкъри йокI.
Джэдур лым лъэмыIэсмэ «мэ щоу» жеIэ.
Джэдур дзыгъуэкIэ лIыхъужьщ.
ДжэдыкIэ къэзыдыгъум джэди къидыгъунщ.
ДжэдыкIэ пэтрэ фэ тIуащIэ иIэщ.
ДжэдылIэм зыдахьа бабыщ.
Джэдым фэнд кIэрыщIащ. (Зэрышхэрейм щхьэкIэ жаIэ.)
Джэдыр псы щефэкIэ уафэм доплъей.
Джэдыр щыкъакъэм щокIэцI.
Джыдащхьэр кIуэдмэ, джыдэкIыр ягъэсыж.
Джыдэр кIуэдмэ, и кIыр дыщэщ.
Дзасэм тхъу пызагъэрэ?
Дзасэри мылыцIу, лыри мыцIынэу.
ДзэкIэ мащIэу, хьэщIэкIэ куэду.
Дзэр къэсащ, псыр къиуащ.
Дзэр узыншэху, шхалъэм зегъэпсэху.
Дзэр уришхэн къудейкъым, дахагъэми щыщщ.
Дзыгъуэ нэпсейр шэм етхьэлэ.
Дзыгъуэ цIыкIурэ пэт Iэтэшхуэм ипIытIыркъым.
Дзыгъуэм и цыр кIыр хъумэ, щIыIэлIэх мэхъу. (ЩыкIыгъуафIэм ираIуэкI.)
Дзыгъуэнэфрэ пэт къуалэбзум хабжэ.
Дзыгъуэр гъуэм имыхуэмэ, фэлъыркъэб зыкIэрещIэ.
Дзыхь зыхуумыщI щыкъур мэкъутэ.
Е вындыжь хэшэнщ, е жьуджалэ хэшэнщ.
Е зыхэлъыр хьэгъуэлIыгъуэм мэятэ.
Е махъшэ лIэнщ, е махъшахъуэ лIэнщ.
ЕгъэджакIуэр бзагуэщ, еджакIуэр дэгущ.
Езэшыр пшынэ йоуэ.
Ем «сынокIуэ» жиIэркъым.
ЕмыкIур IупщIэ-IупщIэу зэхэлъщи къэлътмакъкIэ зыпщIэхэлъым
зищIэжыркъым.
Емынэм къелар хъумбылейм ехьыж.
ЕсыкIэ умыщIэмэ, IупщIа псыми уитхьэлэжынщ.
Ехмэ, Iэпэ залэщ, къелыжмэ, ныбжьырей хъуэнщ.
Ешхэ-ефэ нэхърэ джэгу.
ЖамыIа щыIэкъым, ямыщIа мыхъумэ.
Жанхъуэтхьэблэ къафэу къытрегъэзэж.
ЖармыкIэм къыщыхъуар жармыкIэм щызэхэкIыжынщ.
ЖаIар жыпIэжмэ, бзэгузехьэ уохъу. (ЖаIар щыжаIэжым деж ауаныщIу
дыщIагъу.)
Жэм гъэшыджэ буурейщ.
Жэм гъэшыфIэр нанэфI хуэдэщ.
ЖыхапхъэщIэр фIыуэ мэпхъанкIэ.
Жейм и щIыхуэ къыптринэркъым.
Жыг ку гъуанэри унэ мэхъу.
Жыгым и пщIащэр и фащэщ.
Жыгым пщIащэ пымытмэ, зы къурэщ.
Жыгыр здещIэмкIэ мауэ.
Жыжьэм тIэу сыщылIи, благъэм зэ сыщымылIэкIэ.
Жылэм дэлъмэ, уиIэщ.
ЖысIэр щIэ, сщIэм уемыплъ.
ЖыIэрыпцI щыIэкъым.
Жьабэ нэхърэ шабэ нэхъ шэрыуэщ, шабэ нэхърэ жьабэ нэхъ губзыгъэщ.
Жьэм къыжьэдэкIа псалъэри фочым къикIа шэри зэхуэдэщ.
Жьэр зэщIэкIмэ, ныбэр мэкIий.
Жьы зыхэмыт щIыIэр щIыIэкъым, псчэ зыхэмыт узыр узкъым.
Жьы уимыIэмэ, щIэи уиIэкъым. (Узэрылэжьэн щыгъыныжь уимыIэмэ,
щыгъыныщIэри куэдрэ уиIэнукъым, жыхуиIэщ.)
Жьым и мыгъуэщ, щIэм и гъуэджэщ. (ТIуми я чэзукъым, жыхуиIэщ.)
Жьындури гугъат тхьэрыкъуэ къришыну.
Захуэ жыIэныр нэ ищIыным хуэдэщ.
Зэ еуэр мэуэхъури тIэу еуэр мэуапэ.
Зэ лъэпэрапэр щэ мэлъэпэрапэ.
ЗэгъунэгъуитI я жэм шыкIэ зэхуэдэкъым.
ЗэгъунэгъуитI я мэл бжыкIэ зыкъым.
ЗэдауитI яз нэхъ захуэщ.
ЗэдэмыпсэуитI зэнтIэIуркъым.
Зэз зи бзэгу телъым IэфI щымыIэж къыфIощI.
ЗэкIуэлIитIыр зэщIасэщ.
ЗэкIуэцIыпхауэ щылъ дыгъужьыр тхьэкIумэкIыхьым йощэ. (Iэрыубыд
ящIа пэтрэ итIаникI зэраныгъэ ищIэну пылъщ, жыхуиIэщ.)
Зэрызыхь IыхьэфIэщ.
Зэхэзылъхьэм зэхихыжынщ.
Зей кIуэдым и анэ и дыгъущ.
Зи бзэ текIуэда куэд кхъэм щIэлъщ.
Зи бзэ хуимытыжыр и бзэ токIуэдэж.
Зи былым кIуэдам гуэныхьищэ къехь.
Зи гур мыфIым и щхьэр фIейщ.
Зи дзэ зэмыузарэ зи быдз зэмыузрэ уз ягъэунэхуакъым.
Зи лIэгъуэ къэсам и мыхьэл къещтэ.
Зи мылъку зыфIэкIуэдам хуэгуIи, зи акъыл зыфIэкIуэдар гъеиж.
Зи нэ имысым хьэсэ еутэ.
Зи цIэ ираIуэ бжэщхьэIу тесщ.
Зи щхьэ зыфIэмыдэхэж щыIэкъым.
Зи щхьэ зыхуэмылъэфым пхъэлъэф зыкIэрещIэ.
Зи щхьэ зыхуэмыIыгъыжым щхьэ Iыгъын къещтэ.
Зи щхьэ щымыIэм и шыд хьэм ешх.
Зи Iуэху мыхъунум фэндибгъу кIэрыщIащ.
Зибзеихьу и Iэшхылъэ итIысхьэжа? (Зыми хуэмыныкъуэжын, зыри
къыщымыщIыжын и гугъэ? — жыхуиIэщ.)
Зызогъэхьри яшэм сыхон, зызогъашэри яхьым сыхон.
Зил мыузым игу узыркъым.
Зумыхьэри уимыIэри зыщ.
Зы дэкIэ уигу сыкъэкIи, а зыри кунэфу къыщIыкI.
Зы махуэм бэзэрщ, зы махуэм къэзэрщ.
Зы нэрэ зы щхьэрэ зэхурокъу.
Зыгъуэтыр мэгуфIэри, зыфIэкIуэдыр магъ.
ЗыжраIэ нэхърэ зраIуэкI.
Зызыгъэгусэ и Iыхьэ ныбэ уз хуэхъущхъуэщ.
Зылъэгъуа щыIэмэ, зэхэзыха умылъыхъуэ.
Зым ейкIэ зыр щIэскъым.
Зым и зэран щэм йокI.
Зым и иыуасэ хьэм ишхыркъым.
Зымылъэгъуа хашэ хъуркъым.
ЗыптхьэщIмэ, нэху мэщ, уущмэ, гьуэгум хощI.
Зыри зымыщIэр зэи щыуэркъым.
Зыщэм и напэр къэзыщэхум и уасэщ.
ЗыщIэм жиIэркъым, жызыIэм ищIэркъым.
ЗыщIэн зымыщIэжым и унэ иречри иресэж.
ЗыщIэр мажэ, зымыщIэр мэжей.
ЗыIэщIэкIым хощIри, зыIэщIыхьэм хохъуэ.
И адэ къыщIыкIыжи и ней къысщыхуэ.
И гум зимыгъэнщIурэ и ныбэм зигъэнщIащ.
И гур пхъэ щхьэкIэ, и лъэр пхъэм дэнащ.
ИлъэскIэ щысар пIастэпсым пэплъэжакъым.
И насып бжыхьым ирапхакъым.
И насыпыр къитIэтIащ, и пIастэпсыр хэтIэтIащ.
И шы пхэщI ирибзэри еIэзэу увыжащ. (Iуэхур зэIигъэхьэри епэщэщу
увыжащ, жыхуиIэщ.)
Ив лIэри и дзей хэкIыжащ. (Я Iуэху зэхэлъыжкъым, жыхуиIэщ.)
Из зышхынум ныкъуэ шхыкIэ ищIэркъым.
ИкIи уимыкI, икIи уимыс, уисуи сыкъыумыгъэсыж.
ИмыIэфI щыгугъым и выфIитI фIокIуэд.
Ин дыдэхэми надэ къахокI.
ИнагъкIэ фыхуеймэ, махъшэм феупщI, жьакIэкIэ фыхуеймэ, ажэм феупщI.
Ирауд бэнэнкIэ зигъэнщIыркъым.
Иримыкъур иризыгъэкъур лэпсщ.
«Истамбыл губгъуафэ изоплъ» жызыIам нэхъей.
Истамбыл къикIам дызэригъэтIэхъужыркъым. (ДызэIэбэкIмэ, ахъшэ
яттыну ди жып диIэбэ яфIощI, жыхуиIэщ. Уэкъуо и псалъэу жаIэ.)
Иужьрей Iуэху бзу кIагуэщ. (Iуэхур умыгъэтIылъ, жыхуиIэщ.)
Куэсэ хьэсэгъу умыщI. (ЦIыху бзаджэ пэшэгъу умыщI, жыхуиIэщ.)
Куэдыр пхурикъуркъым, мащIэр къыбдохуэж.
Куэпкъ зылъысми ешх, шхужь зылъысми ешх.
Кхъахэ хъуари кхъэм ехъуапсэркъым.
Кхъэм зыщызыгъэпщкIури кхъэм йокIуэлIэж.
Кхъэм яхь къахьыжыркъым.
Кхъуэ нэфми мышхумпIэ къыIуохуэ.
Кхъуэм и кIэр пиупщIри мэзым щIиутIыпщхьэжащ.
Кхъуэм илъ хьэм къытенэркъым.
Кхъуэм хуэмышх хьэм иригъэшхыркъым.
Кхъуэныжь гъуэгыурэ кхъуэбанэр ешх.
Кхъуэныжь уэлбанэхэлъхуэщ. (Щимычэзум Iуэху къыдэзылъэфым
хужаIэ.)
Кхъузанэ гуплIэ-гупхэ ищIрэ?
Къанжэр и бзэ токIуадэ.
Къапхъэнми имыгъапцIэ иубыдыркъым.
КъэзыгъэкIри зышхыжри уэрщ.
Къэзыдыгъур зы гуэныхьщи зыфIадыгъур гуэныхьищэщ.
Къэзыхь зышхыж бей мэхъу. (Лажьэу шхэжыр фIыуэ мэпсэу, жыхуиIэщ.)
Къалэн зыщыпщIыжыр къалэн пхуохъу.
Къэмыфэфым пшынауэм трелъхьэ.
Къэхъуа щыIэкъым — щIалэр яукIри витIыр яхуащ. (Гузэвэгъуэшхуэ,
гуIэгъуэ зэуэлIауэ зыфIэмыIуэхум ауаныщIу хужаIэ мы ищхьэмкIэ къэкIуа
псэлъафитIри.)
Къемэтмахуэр зэхуэдипIалъэщ.
Къоджэм уигъэжейркъым.
КъозыIуэкIым къыбжеIэ, къыбжезыIэпэр къыптогъэ.
Къырыми данэ илъщ. (УимыIэмэ, сыт и мыхьэнэ, жыхуиIэщ.)
Къызэзытым къысхущIигъу.
Кърум мывэ жьэдэлъу нэху егъэщ.
КъысхуэзыщIэ и псэ.
Къыхэдзэ закъуэ — ежьуун бгъуэтынщ.
Къуажэ зиIэ нэф нэхърэ гухъу зыщIыф Iэшэ.
КъуэщIий мафIэми шэ къегъэпщт.
Къуийм и пыIэ щыгъупщэркъым.
Къуийм и пыIэр щхьэрыхумэ, укIытэжыркъым.
Къуийм и щхьэ хуэзыхущIыр и бийщ.
Къуийм и щIыIу гуэрэф.
Къундэпсо гуащIэм кхъуэщыныр зэрегъэкIуэкI.
Къупщхьэр псэумэ, лы къытокIэж.
Къущхьэмышхейм къуэрагъ и хущхъуэщ.
КIэпхъми содэ, дзыгъуэ къиубыдмэ.
КIэпIейкIэм щIэгупсысурэ сомыр хилъхьащ.
КIытэр кIымэ, фадэр хахуэщ.
КIыщ пщы унэщ.
КIыщыбжэрэ псыунэбжэрэ зэIухащ.
КIуэдар дэгъуэ мэхъу.
КIуэм и баш лIэм и шэнт.
КIуэм и гъуэгу хощI.
КIуэм ущIохьэри шхэм ущIыхьэркъым.
Лажьейм узей къыхокI. (Гукъеуэшхуэм уз къыхокI, жыхуиIэщ.)
Лажьейм уфIокIуэри, узейм уфIэкIуэркъым.
Лэжьыгъэу щыIэр зы нэдым ихуэркъым, щIэныгъэу щыIэр зы цIыхум
ищIэркъым.
Лы къыIэрымыхьам дыгъужьым и дзэр егъэш. (КъыпIэрымыхьэм
уегъэгузавэ, жыхуиIэщ.)
Лыр ишхри къупщхьэ тенащ.
Лыр къуалэми ягъуэт, ямыгъуэтыжыр лэпсщ.
Лыр хьэхущ.
Лъабэ Iубэ ухуехь.
Лъакъуэ къуаншэ вакъэ хуэщщ. (Вакъэ куэдрэ къещэху, жыхуиIэщ.)
Лъэгуажьэпэм нэмыс хьэдрыхэ ноIус. (Псалъэ Iей умыутIыпщ,
жыхуиIэщ.)
Лъэсыр шум щIонакIэ.
ЛIар фIы мэхъуж.
ЛIэм зыгъэлIэн ешх.
ЛIым Iэщэ зыхуиIыгъыр зы дакъикъэщ.
ЛIыфI шыфI хуэщщ.
ЛIыущхьэкIуэр щхьэкIуэ мыдэщ.
МазэщIэр куэдрэ блэркъым.
Мастэ гуапэщи мастэ гуауэщ.
МафIэ здэщымыIэр тахътэкъым. (МафIэ здэщымыIэм тхъэгъуэ щыIэкъым,
жыхуиIэщ.)
МафIэм псыр къегъавэ, псывэм мафIэр егъэункIыфI.
МафIэм IэщIэкIар псывэм хоупIэ.
МафIэншэри гъавэншэри зэлъытащ.
МафIэрэ гуфIэгъуэрэ.
Махуэ къэси щыблэ уэркъым.
Махуэ псом зэрагъэпцIар чыцI ажэм икъутэжащ.
Махуэкум сыджауэ мэремым къызэхуэсарэт.
Махуэм махуэ къелъху. (ПIалъэм пIалъэ къыхокI, жыхуиIэщ.)
МахуэфIрэ лIэкIафIэрэ.
МацIэм хэуэри пкIауэ закъуэр иукIащ.
МащIэр гуапэщ, гуапэр псапэщ.
МэжэщIалIэм дыгъужьыр мэзым къыщIеху.
МэжэщIалIэм къэрабгъэри лIыхъужь ещI.
МэжэщIалIэм щIалэри егъэжь.
Мэз пхъэншэ хъурэ?
Мэзджэдур и пащIэкIэ яцIыху.
Мэзым нэсыжа бланэр яукI.
Мэкъу хьэвэ мастэ хэкIуадэщ.
Мэл зиIэр лэгъупэжьщ, пхьужь зиIэр унафэщIщ.
Мэл зыхэвэ нэхърэ бжэн зыхэпкIэ.
Мэлищэм зы мэл щыщIэмэ, мэл щэ ныкъуэщ.
Мэлым и кIапэ и хьэлъэкъым.
Мэлым и кIапэр щыдэуейм, бжэныр дыхьэшхащ.
Мэлыхъуэ лъакъуэубыд и щхьэусыгъуэщ.
Мэлыхъуэм я зэхэкIыжыгъуэм кхъуей шыпс зэраутхыж.
Мэлыхъуэр шхын щхьэкIэ лIати, «и гуфIакIэм щэ дэз хъунщ», жаIэрт.
Мэхъуэщей лIыфIым уеуэмэ, зеущэху. (Мэхъуэщ — адыгэм ящыщ зы
лъэпкъыу щытащ.)
Мывэ дзыкIэ зымыщIэм и щхьэм къохуэж.
Мывэ къуршым мэш трасэркъым.
Мывэ сыныр мэкIуэдыж, мыкIуэдыжыр уэрэдщ.
Мывэр куэдрэ щылъмэ, жыглыц къытокIэ.
Мыгъуэр зи мыгъуэр пхъэрыпэщ.
МыкIуэдыну зы мылъку, мылIэжыну зы цIэ.
«Мыпхуэдэу щхьэ цIыкIуу укъэна, дзыгъуэ?» — щыжаIэм, «джэдум
сыщышынэурэ» жиIащ.
Мысэр малъэри хейм и лъакъуэр щIеуд.
Мыублэ мыхъумэ, мыух щыIэкъым.
Мыхъумэ, Iэхъуэр и шэсщ.
Мыщэ шхэри зы дэ къелщ.
Мыщэм зыщихъумэурэ мащэм ихуащ.
Мыщэм ишхар дыгъужьым трелъхьэ.
Мыщэм лыкIэ зигъэнщIмэ, къофэ.
Мыщэм лыр имыгъэфу ишхыркъым.
Мыщэм пщIащэ техуэмэ мэгубжь, жыг техуэмэ зеущэху.
Мыщэм фIыуэ илъагъур ешхыж.
Мыщэр игу къыщихьэм щотIыс.
НабдзэхэкIэр гухэмыкIыжщ.
Назэми, нэф нэхърэ нэхъыфIщ.
Назэр нэфкъым, щхьэзэр делэкъым.
«Нал Iунэр бэн Iунэ зыщIыж тхьэр щыIэщ»,-жиIащ гъукIэм и фызым.
Напэм техуэр жьэм жеIэф.
Нахуэ жыIэнрэ нэ ищIынрэ.
Нахуэу зыщамыщэм щэхуу сату щащI.
Нэ илъагъу нэ ещIэж.
Нэгум щIэлъыр лъэгум кIуащ.
Нэгум щIэхур гум йохуж.
Нэгъабэ къызэуащ, жери мы гъэм магъ.
Нэд мыкъу уврэ, нэд къуа зигъэщхърэ?
Нэм нэ хъумэ иIэщ.
Нэм щIэлъыр Iугъуэм къыщIеху, гум илъыр фадэм къреху.
Нэпкъым тетыр кхъуафэ хукIэкIэ Iэзэщ.
Нэпсыншэ хьэдагъэ.
Нэр зейм жейм трех.
Нэр псэм и хъумакIуэщ.
Нэфрэ дэгурэ зопсалъэ.
Нэфым и нэм хихар и гум хелъхьэж.
Нэфыр тхьэкIумафIэщ.
НитIрэ пэт, зэфыгъуэгъущ.
НитIыр зэхуэдэмэ, жыжьаплъэщ.
НитIыр зэхуэмыдэмэ, мэплъэщхъу.
Ныбэ Iейм шхын и пщIыхьщ.
Ныбэм и лажьэр IуэтэжыгъуафIэщ.
Ныбэм измэ, щIакхъуэр цIынэщ.
Ныбэм илъмэ, псынщIэщи, имылъмэ, уэндэгъущ.
Ныбэм имылъмэ, лъэр щIэкIыркъым.
Ныбэм имылъмэ, нэр плъэркъьм.
Ныбэм имылъмэ, щIыр плъапIэщ.
Ныбэм уахихьэнщ, фэм уакъыхихыжынщ.
Ныбэр къэблагъэмэ, благъэр пщегъэгъупщэ.
Ныбэр нэщIмэ, лъакъуэр щIэкIыркъым.
Ныкъуэлъахъэр шыгъэкIуэрщ.
Пабжьэм хэсыр лыгъэм къыхехури, гум илъыр фадэм къреху.
ПащIэр инми, жьакIэр щIиуфэркъым.
Пэжым нэр ирещI.
Пэжыр хущхъуэщ, пцIыр щхъухьщ.
Пкъым пыт лыр мэуз.
Пкъымрэ псэмрэ зэIэпыкIыгъуейщ.
ПкIауэм и кIуэдыжыгъуэ къэсмэ, бжьэхъун тхьэмпэр тIысыпIэ ещI.
Псалъэ гуапэ гугъэдахэщ.
Псалъэ дахэм гуауэр пщегъэгъупщэ.
Псалъэ лейм баш лей даIэтыркъым.
Псалъэм и пэр умыщIэу и кIэр пщIэркъым.
Псалъэм пщIэ щIатыркъым.
Псалъэр бгъэувмэ выщи, бгъэтIысмэ цIэщ.
Псатхьэр къехмэ, бгыкъум зегъэш.
Псэ зыпыт къупщхьэм лы къытокIэж.
Псэ зыпыту мышынэ щыIэкъым.
Псэжьыр лъхуэри емынэжь къилъхуащ.
Псэм лъыхъур щхьэм и къурмэныпхъэщ.
Псэм хуабэ и щIасэщ.
Псэр IэфIщ.
Псэрэ пэт хьэхущ.
Псэур мэгугъэри, лIар гугъэжыркъым.
Псэущхьэ губзыгъэ зыгъэлIэн ишхыркъым.
Псы мыгъавэ бдзэжьей хэсщ.
Псы Iуфэм Iусым псы икIыпIэр ещIэ.
Псы Iуфэм Iут дзэлыр мэхъуапсэ.
Псы Iуфэм Iусыр есыкIэкIэ Iэзэщ.
Псы джэд псым итхьэлэркъым, мэлыхъуэхьэ дыгъужьым ихьыркъым.
Псыжь укIуэмэ, пщыз пхощI. (Псыжь — Кубань жыхуаIэ псыежэхыращ.)
Псым итхьэлэм блэм зрешэкI.
Псым ихьыр хьэцыбанейм йопхъуэ.
Псым къыхадза бдзэжьейуэ ныджэм къытенащ.
Псым хэлъ пхъэр мэфри, фэм дэлъ гур мэбампIэ.
Псыр зэрыжэр и псылэщ.
Псыр псэм и зы ныкъуэщ.
Псыр псэхэлъхьэжщ.
Псыхъуэр жылэ тIысыпIэщ.
Псышэд здэщыIэм хьэндыркъуакъуи щыIэщ.
Пхуэмыфащэ хьэлъэщ.
Пхъэ дакъэжь псым итхьэлэрэ, мэлыхъуэхьэ кIуэдрэ?
Пхъэ мысрэ псы мывэрэ щыIэкъым.
ПхъэщкIум кIапсэшхуэр и телъхьэщ.
ПхъэIэщэм вы щIэмыщIамэ, пхъэ дакъэщ.
ПцIы бупсынумэ, лIам телъхьэ.
ПцIы зыупсыр щхьэщытхъущ, зызыгъатхъэр джэгуакIуэщ.
ПцIы IэфI нэхърэ пэж дыдж.
ПцIым лъакъуэ щIэткъым.
ПцIыр зэбгъэпцIми зэрыпцIыр къыщIокIыж.
ПцIыупс пцIыупс едэIуэжыркъым.
ПцIыупсым и пэж закъуэр хьэм Iэпеч.
ПцIыупсыр я фIэщ мыхъуурэ, и унэр мафIэм исащ.
Пшэ темылъу уэшх щыIэкъым.
Пшэм уефийкIэ къэувыIэн, вым уегийкIэ гурыIуэн?
Пщащэ гъум теубгъуэн и щIасэщ.
Пщэдджыжь хьэщIэ гъэхьэщIэгъуафIэщ.
ПыIэ зыщхьэрыгъ псори лIыкъым.
ПыIэ Iей нэIу Iейщ.
«ПIащIэр сэ къызихьэлIащэрэт» жиIащ фадэм.
Сабийм мафIэ щилъагъукIэ, «си анэ и дыным хэлъащэрэт» жеIэ.
Сабийр мыгъмэ, быдз иратыркъым.
«Сэ бзаджэ къэзылъхуи, уэ делэ къыулъху»,— жиIащ.
Сэ гъущэрылърэ фыз игъэплъа лIырэ.
Сэ сашэн хъумэ, дарийр мэкIуэд.
Си анэ къыщамышэм си анэшым срашыбзыхъуэт, жызыIам нэхъей.
(КъэхъункIэ мыхъуну Iуэху къехъулIауэ зыIуатэм ауаныщIу жраIэ).
Сигу илъыр къащIи, си IэмыщIэ илъыр уэстынщ.
Си гъунэгъур мэдыхьэшхри сэри содыхьэшх. (Iуэхум хэзымыщIыкIыу
нэгъуэщIым зыдезыгъэкIум хужаIэ.)
Си цIэр игъэIуурэ, и Iур егъашхэ.
Сохъустэмыхъу IэнэухъуэнщIщ.
Сыдоубжьытхейри си набдзэм хохуэ, соубжьытхэхри си жьакIэм хохуэ.
«Сылъатэмэ, сыфочыпэкIуэдщ, сыхэсмэ, сыхьэпщIо Iусщ» жиIащ
ныбгъуэм.
Сымаджэрэ сабийрэ, жыхуаIэращ.
Сыщымыгъуэми дарий гъуэжь джанэ.
Таурыхъ щIэупщIэм таурыхъ ещIэ.
Тэм тэ и цIэщи, щэм щэ и цIэщ.
ТеIукI текIыжыркъым.
Тутынафэ псори «зэшщ».
Тхьэгъэлэдж гуэнырыхьэ-гуэнырыкIщ. (Тхьэгъэлэдж — мыбдежым
къикIыр гъавэщ).
ТхьэкIумэм зэхих нэхърэ нэм илъагъу.
Тхьэусыхалэ ажал тоIукI.
Тыншыгъуэр шэчыгъуейщ.
ТIэкIу щхьэкIэ тIэкIурамэщ.
Уанэ телъхьэ фIыщIэ пылъкъым.
Уанэм лIы имысмэ, пхъэ тыкъырщ.
Уафэ гъуэгъуэрейр уэшхыншэщи, фыз дыхьэшхрейр лIыгъапцIэщ.
Уахыхьэныр Iуэхукъым, уакъызэрыхэкIыжын пщIэмэ.
Уэ бгъалIэри лIэркъым, уэ бгъатхъэри тхъэркъым.
Уэ блэ къоуамэ, сэ бэдж къызэуащ. (Уэ къыпщыщIам нэхърэ нэхъыкIэж сэ
къысщыщIащ, жыхуиIэщ.)
Уэ нэхъ лIыфI щымыIэмэ, си пыIэ пхуэгъэтIысащ.
Уэдыр Iушэщи, пшэрыр дахэщ.
Уэлбанэшрэ хъыджэбз гушыIэрэ.
Уэнум баш егъуэт.
Уэр щхьэкIэ щтапIэ сихьэжынкъым.
Уэрэдусрэ сурэтыщIрэ зэхуэдэщ.
Уэрэдым и щIопщыр ежьущ.
Уэрэдым псалъэ хадзыркъым.
Уэс щесам лъэужь щыIэщ.
Уэсэпс тхьэгъур гугъэхуабэщ.
УэсхэкI нэфщ.
Уэсым хэсыр къанэри хьэжыгъэм хэсыр лIащ.
«Ууейм къихи сысейм къилъхьэ» - жызыIам нэхъей.
УэфIрэ лIыфIрэ хэт дэзэшын?
Уэщыщхьэм уэщыкIыр кIэлъидзыжащ.
Удэлъейми уоIуэ, укъелъыхми уоIуэ.
Удын зэхэдзэ нэхърэ Iыхьэ зэхэдзэ.
Удыр и щхъухь ехьыж.
Уджым сыхэплъафэ щхьэкIэ, сыкъеплъэфэкIын ?
Удз цIынэр выфэм пхыкIыркъым. (Къэуат хъуркъым, жыхуиIэщ.)
Удзыр къыщыкIым щахъу.
УдзыщIэм нэсмэ, шыжь бэгур къохъуж.
Уз бзаджащIэщ.
УзэлъэIу нэхърэ къолъэIу.
УзэлъэIур щIагъуэ мэхъу.
Узэмыджа гуемыIущи узэуIу гъунэгъуш.
УзэрымыгуIам папщIэ сыгуфIащ, узэрымыгуфIам щхьэкIи сыгуIащ.
Узэсэ сэгъейщ. Узэфыгъуэ къыптокIуэ.
Узэшмэ, мафIэ, ушынэмэ, гъусэ.
Узейм лажьей къыхокI. (У з е й м — уз Iейм.)
Узижагъуэм и нэм бжэгъуу ущIоуэ.
Узижагъуэм уегъэдыхьэшх, узищIасэм уегъагъ.
Узижагъуэм уеуб, узищIасэр къыпщотхъу.
Узижагъуэм уфIэгъумщ.
УзимылIым лIы ущыхъуркъым.
УзищIасэм и псэ ухуехь.
УзыгъалIэ псори емынэщ.
Узыгъэгугъэрэ уи дауэгъурэ.
Узыгъэжьым жьыгъэ Iыхьэ къыуитыжыркъым.
Узылъыхъуэр лъапIэ мэхъу.
Узыр уэщынэкIэ къокIуэ, мастэнэкIэ мэкIуэж.
Узыншагъэрэ сымаджагъэрэ зэпыщIащ.
Узытхьэлэ псори Урыхущ.
Узыфэ мыхъужмэ, ажал и хущхъуэщ.
УзыфI щыIэкъым.
Узыхуэмыдэм уи уэрэд еус.
Узыхьыну псым мывэ къыхэщу уолъагъу.
Узыщымыхъум щхъуэ къуэлъщ.
УзыщIэнакIэ къыппокIуэкIыж.
Уи адэ и ней, уи анэ и нэфI.
Уи вакъэр зэвмэ, дуней псор зэв къыпщещI.
Уи гъуэгур бзэпсрэ уи псыр чэнжмэ, уехъулIащ.
Уигъуэмэ гъусэ бгъуэтынщ.
Уи лэгъу зыхэмыт дзэм уахозэшыхь.
Уи лъахъэр зыдыгъум уишри идыгъунщ.
Уи насып зыхэмылъым дагъуэ къыхуогъуэт.
Уи нэми укъыщигъапцIэ къохъу.
Уи бын фIыуэ зылъагъум уи щхьи фIыуэ елъагъу.
Уи пшынэуэкIэм сыкъыдофэ.
Уи хьэ фIэпщ и цIэщ.
Уи шэр мыгъуэкIэ ушх, си пIастэр къыхэзгъэшхыкIыж.
Уи шхын зыхэлъыр уиIу илъ хуэдэщ.
Уи щхьэ зи жагъуэм уи цIэ фIэIейщ.
Уи щхьэ зыфIэмыIейм уи лъакъуи фIэIейкъым.
Уи щхьэм нэхърэ уи гугъэр сиIащэрэт.
Уигу къызэбгъэмэ, уи жэмыбгъэр къэзышх. (СлъэкIыр пхуэсщIащ, уигу
къыщIызэбгъэч щыIэкъым, жыхуиIэщ.)
Уизыудыр Iуэхут, къыптелъадэр мыхъумэ.
УиIэ псори сиIэ нэхърэ узыщыгугъыр сиIащэрэт!
УлъэIуэнри уIуеинри зэхуэдэщ.
УмэжалIэмэ, сытри IэфIщ.
Умыгъэхъей нэхъей хъунщ.
УмылъэIуауэ узэтэнур пщIэнукъым.
УмылIэмэ зылI, улIэмэ зы мащэ.
Унэм исыр хасэурэ губгъуэм исыр къосыж.
Унэрыхьэм уи Iыхьэ пIех.
Унэхъугъуэм дзыгъуэри мэятэ.
Унэхъунум гуоуж макъ и тхьэкIумэ иIуэркъым.
УмылIэмэ, джэду хьэжы плъагъунщ.
УпщIэ и анэ фIэрафIэщ.
Уримыпсэлъэфмэ, уи жьэм пIастэ иришх.
Ухагъэзыхьмэ, укъагъэфэнщ.
Ушынэмэ, си кIэ къуагъ къыкъуэтIысхьэ.
Ушынэмэ, си пыIэ щхьэрытIагъэ.
УщымытIыс ущыгушыIэркъым.
Фадафэ чэфыжьыпкъэщ.
Фадэ зэхэдзэрэ удын зэхэдзэрэ.
Фалъэм имыт икIутрэ?
Фэ мыгъу-мыуцIынрэ фэ цIынэ зэIымыкIри щыIэкъым.
Фэ пщIынумэ, лы зытелъхьэ.
Фэдэн кIапэ шу егъэшэсыж.
Фэлъыркъэб псым щIилъафэрэ?
ФэрэкIым «Уи фэр схьын, хьэмэрэ уи нэр схьын?» жи.
Фо нэхърэ жей нэхъ IэфIщ.
Фом тхъу хэплъхьэкIэ зэIигъэхьэркъым.
Фор зэкIэщIэж нэхърэ банэр зэфIренэ.
Фоч нэщI лIитIгъэшынэщ.
Фочым зигъазэмэ, блыпкъауэщ.
Фочыр уамэ, хьэтыр щыIэжкъым.
Фыгъуэ ижэр зыщыкуэдым дауэгъу куэд щызэблокI.
Фыз гъуэгу мыгъуэ ежьэркъым.
ФIым фIыщIэ пылъщ.
ФIыр зымыщIэм фIыщIэр зыуи къыщыхъуркъым.
ФIыуэ плъагъу щIыпIэм укIуэныр жыжьэкъым.
ФIыцIэ цIэрыIуэщ.
ФIыщIэ жыг пхухасэнут?
ХакIуэ бзаджэ и анэ хуэлъэщ.
ХакIуэ мыхъу алащэщ.
ХакIуэ мыхъу дзэкъалэщ.
ХакIуэ мыхъу хъуэкIуэным дехьэх.
Хамэ ахъшэ зепхьэмэ, уи жыпыр гъуанэщ.
Хамэ дагъуэр лъагъугъуафIэщ.
Хамэш тесым и пхэ щIиудыркъым.
Хэди бжэныр къыхэх, мэлыр къыхэпхми уэстыххэнукъым.
Хэзгъэхъуэнщ, щыжысIэм, хэзгъэщIащ, зыстхьэщIынщ, щыжысIэм,
зысцIэлащ.
«Хэт и щхьэр нэхъ дахэ?» щыжаIэм, шылъэгум и щхьэр къригъэжащ.
Хэтхэ я унэ къанжэ тес? (ЩIагъыбзэщ: Хэтхэ япхъу упылъ е хэтхэ я къуэ
къыппылъ, жыхуиIэщ.)
Хеирыбгэм и къэрэш езым хуегъэзэжыр.
Хым хэкIуадэр кхъэхалъхьэншэщ.
Хуарэ дзэкугъуанэ сыбгъэшэсамэ, сегъэпсыхыж. (КъысхуэпщIамэ
къысхуумыщIэж, абы щхьэкIэ сыноубзэнукъым, жыхуиIэщ.)
ХугукIэ лъэнкIапIэщ.
Хуейм зыхуей игъуэтмэ, бажэ хуэдэ мэущ.
Хущхъуэ зэхэдзэр сымаджэм и щхъухьщ.
Хущхьо къуэпс зэтащ.
ХущIэмыхьэ пIащIэрыпсалъэщ.
ХъыбарыфIри хъыбарщ, хъыбар Iейри хъыбарщ.
Хъыджэбз щIалэ делэгъуафIэщ.
Хъуапсэ и псэ кIуэдыркъым. (Умыфыгъуэмэ, ухъуэпсэну емыкIукъым,
жыхуиIэщ.)
Хъуэжэ и бэщмакъыу зыкърегъанэ.
Хъумэ, зыфI, мыхъумэ, фIитI.
ХъунщIэнрэ къуентхъынрэ зыщ.
Хьэ бзаджэ тIысыпIэншэщ.
Хьэ мыукIытэ къупщхьэ йогъу.
ХьэгъуэлIыгъуэ махуищ гухэхъуэщ.
Хьэдэр зейр кхъаблэпэщ.
Хьэжьыр зэбуштми зумыуштми йобэн.
Хьэлывэр япкIыху щысри, ягъэжьэху пэплъэжакъым.
ХьэлIамэ ващэрэ?
ХьэлIамэм ибгъукIэ йодзакъэ.
Хьэм благъэр мэкIэ къещIэ.
Хьэм дыгъужь имылъагъуху щIакъуэщ.
Хьэм ебгъэшх текIуадэркъым.
Хьэм ептыр и Iыхьэщ.
Хьэм и бзэгу хущхъуэщи, джэдум и бзэгу щхъухьщ.
Хьэм и губжь кхъуэм щехьэ.
Хьэм и гъэрищ, шым и гъэрибл, лIым и гъэ щэщI. (Щыми ар я
зэманыгъуэфIщ, жыхуиIэщ.)
Хьэм и щхьэр узмэ, удз ешх, блэм и щхьэр узмэ, гъуэгум тогъуалъхьэ.
Хьэм къупщхьэкIэ уеуэкIэ гъыркъым.
Хьэм нэщI щхьэIуо щоуэ.
Хьэм «Сыпсэумэ, гъэмахуэм унэ сщIынщ» жеIэ.
Хьэм уеуэмэ, нэхъей мэхъу.
Хьэм ущышынэмэ, уи нэкIэ укъещIэ.
ХьэмаскIэр хьэ зэщIэгъавэщ.
Хьэнэфийхэр зэфыегъущ. (Зэныбжьэгъухэр зэкIуэгъужэгъущ, жыхуиIэщ.)
Хьэндыркъуакъуэр псыдзэм щрихьэжьэм «Абыи си Iуэху щыIэщ» жиIащ.
Хьэр банэурэ мэлIэж.
Хьэр гугъу ехьынумэ, чэруаным ядокIуэ.
Хьэр делэ хъумэ, зейми йодзэкъэж.
Хьэр зыукIым ирехыж.
Хьэр зыпIынуми ехь, зымыпIынуми ехь.
Хьэр зыщагъашхэм щобанэ.
Хьэр зыщыгуфIыкIыр и ныбэщ.
Хьэр и бзэгукIэ зоIэзэж.
Хьэр и гъуэлъыпIэ икIмэ, дыгъужьым ехь.
Хьэр мэжалIэмэ, дыгъужь къугъыкIэ ещI.
Хьэр улэуэнумэ, мэкъушэм ядокIуэ.
Хьэр хьэлывэм щогугъ, делэр гугъэурэ мэлIэж.
Хьэр шынэмэ, и кIэр и бэкъум декъузэ, джэдур шынэмэ, и кIэр еIэт.
Хьэрэмым хьэрэм къешэ.
Хьэрэмыр нэбгъузкIэ маплъэ.
Хьэтыкъуейм тегъэзэж я жагъуэщ. (Хьэтыкъуей - адыгэм ящыщ зы
лъэпкъщ.)
Хьэщэхурыпхъуэм узэригъэпхъуэкIыркъым.
Хьэфизым жэщри махуэри и зэхуэдэщ.
Хьэфизым и гур и гъуазэщ.
Хьэфизым мазэр хуэнэхукъым, фыз мылъхуэ и сабий гъыркъым.
ХьэщIэр зейр гуауэжырыхьщ.
ХьэщIэщыжь нэщIыр уэтэущ.
ХьэIус ефэгъуэм пашэщ, хьэ елъэрышэгъуэм кIашэщ.
ХьэIуцыдз псори зэщхьу мэкъугъ.
Хьилагъэ зыхэмылъым «лIыгъэ схэлъщ» жремыIэ.
Хьилэр акъылым щыщщ.
Хьилэр псалъэри лIыгъэм и лъэр щIиудащ.
ЦIэр елъэри, бжьыдзэр къинащ.
ЦIыв гузавэ дэуэщ.
ЦIыкIу щхьэкIэ, лъабжьэщ.
ЦIыху зэрыкI вы укIа йохуэ. (Зи гугъу ищIыр ныбэщ.)
ЦIыхубзыр илъэс щэщI хъумэ, цIыхухъу пэлъытэщ.
ЦIыхугъэ зиIэм жагъуэгъуи иIэщ.
ЦIыхуми хьэщхьэрыIуэ къахокI.
ЦIыхуфI и тIысыпIэ хьэзырщ.
Чэф хъуа нэужь зи адэшхуэр зыгъеижам нэхъей.
ЧыцI ажэм зигъэгусэри шхалъэм дэпкIащ. (Гупым яхэмызагъэу
зызыгъэгусэм ауаныщIу хужаIэ.)
Шэ зиIэми ешх, шху зиIэми ешх.
Шэджэналъэ къидзыххэнумэ къезгъэдзынщ. (КъищIэххэнуIамэ
къезгъэщIэнщ, жыхуиIэщ.)
Шэм, сынокIуэ, жиIэркъым.
Шэрэ блэрэ зэблэкIыркъым. (Фочышэр блэм темыхуэу блэкIыркъым,
жыхуиIэщ.)
Шэс псори шукъым.
Шу гупыр зэдилъмэ, щхьэж игу илъ ещIэж.
Шу махуэ Iумахуэщ.
Шууи укъэмыкIуэ, лъэсуи укъэмыкIуэ, къакIуи сыкъэлъагъу.
(ЗыкIэлъызымыгъэкIуэнум и щхьэусыгъуэщ.)
«Шхэмэ, и нэзэрыхъэ мэхъей» жери щыхьащ. (Хьэкъ имыIэу щыхьащ,
жыхуиIэщ.)
ШхэныIэ кIыхьщ.
Шхуэлым шэр щыфIэIуркъым, ныбэм сабийр щезэшыркъым.
ШхуэмылакIэр зыхуэмыIыгъым шкIэр еубыд. (ХуэмыщIэнум зыкIэрещIэ,
зрепщыт, жыхуиIэщ.)
ШхупцIатэхьэ кIуэуэ зи шынакъ зыгъэпщкIужам нэхъей.
Шы дэгъуэм уанэ дэгъуэ хуэфащэщ.
Шы зимыIэм уанэ къещэху.
Шы зимыIэр къамышыкIэ базщ. (Б а з щ — ерыщщ.)
Шы зиIэр къанэри, уанэ зиIэр кIуащ.
Шы зыгъуэт нэху тещхьэркъым.
Шы лIэнум мэкъу пхыр зыдехь.
Шы пщIэнтIэх лIыущхьэкIущ.
Шы сакъ хьэ къедзакъэркъым.
Шы тесыкIэ зымыщIэм уанэр екъутэ.
Шы уэдыжь зэдзэIуалэщ.
Шы хьэху уэсэпс трагъахэркъым.
ШыгъупIастэм хьэтыр иIэщ.
Шыд и псыефапIэ егъэутхъуэж.
Шыд шыгъу ишхрэ?
Шыдым и хьэлъэ ирикъумэ, мэкIуэр.
Шыдрэ пэт илъэсым зэ мэфтрей.
Шыдыр фызышэм щраджэм, «Пхъэ къэхьын хуей хъунщ», жиIащ.
Шылъэгур зэбгъэдзэкIми букIми и зэхуэдэщ.
Шым дамэ тету зылъагъур блэращи, блэм лъакъуэ щIэту зылъагъур
шыращ.
Шым ехуэхым ныбэпхым трелъхьэ.
Шым зыщигъэукIурийм иц къыщонэ.
Шым и лъакъуэ и бийщ. (И лъакъуэ псынщIэхэм я ягъэкIэ цIыхур шым
мэшэс, жыхуиIэщ.)
Шынэ зиIэм укIытэ иIэщ.
Шынэм макъ егъэIу.
Шынэр и унэ мэкIуэж.
Шыр тесым егъэдахэ.
Шыр пщIантIэмэ, уанэр екIужыркъым.
ШыфI зиIэм дамэ тетщ.
ШыфIыр езэшмэ, пырхъалэщ.
ШыфIыр ныбжьэгъуфIым хуэдэщ.
ШыфIрэ гуфIрэ зэхуэщкъым.
ШыфIрэ выфIрэ псыбафэкъым.
ЩауэщIэм и щIакIуэри и кIуэкIэри дахэщ.
Щауэ къэрабгъэ нысащIэ гъэшынэщ.
Щэ зыгъэдэIуэфыр щэ я уасэщ.
Щэ уэстын, щэ я уасэу зы уэстын?
Щэлъахъэ гугъэпсэхущ.
Щэм яубыр щэм я уасэщ.
Щэху гуэр зимыIэ щыIэкъым.
Щэху нэху и жагъуэщ.
Щихури лъагэ дыдэу докIей, къыпыкIэIакъым мыхъумэ.
ЩумыщIэжым деж пэж жыIэ.
Щхъухьышхуэри щхъухьщи, щхъухь цIыкIури щхъухьщ.
Щхьэ бжыгъэ ныбэ нэщI. (Мыхьэнэншэщ, жыхуиIэщ.)
ЩхьэкIуэм щIакIуэ уегъэщI.
ЩхьэлыкIыр зыхьри мэгурым, щхьэл мывэр зыхьри мэгурым.
Щхьэм блэр и Iэжьэгъущ.
Щхьэмыуз пIэщхьагъ тезагъэрэ?
Щхьэщытхъурэ къэрабгъэрэ зэблагъэщ.
Щыблэ зэуэм и гъунэгъу доуIэбжь.
Щыблэр зыгъауэм и Iэдэ-уадэщ, щхъухьыр зезыхьэм и IэщIагъэщ.
Щыкъу нэщIым хьэри джэдури йонэцI.
Щымыгъуэт щыутэх.
Щымыуэну акъыл, щымыщIэну былым.
ЩымыIэм жэр щIыхьэркъым.
Щысу ямылъэгъуар тэджри псчэуIуащ.
Щытхъу мащIэр убым пащIащ.
Щытхъу нэхърэ тхъэгъуэ.
Щытым еплъи щылъыр гъей.
Щыхьэр цIыхуншэ хъуркъым.
ЩIакхъуэм къудейщ хужумыIэ.
ЩIакIуэ ныкъуэщIыр щыгъынкъым.
ЩIакIуэ щIагъым лIы къыщIокI.
ЩIакIуэр губгъуэ унэщ.
ЩIалэ гъакIуи кIэлъыкIуэж.
ЩIэныгъэрэ IэщIагъэрэ зэкъуэшщ.
ЩIопщыкъурэ пэт жьы еубыд.
ЩIы фIыцIэм щIэмыхьэжын щыIэкъым.
ЩIыбырыхь нэхърэ ныбэ хьэлъэ.ЩIылъэныкъуэшх мэзытхьэ и жагъуэщ.
ЩIым и IэфIрэ IэфIым и дагъэрэ.
ЩIым щIэс хьэмбылуми ишхын егъуэт.
ЩIымахуэм къэрэкъурэ гъагъэрэ?
ЩIыпIищ нэщIу ялъытэ: псы зыдэмыт псыхъуэ, къэкIыгъэ зэрымыт
губгъуэ, лIы зыщхьэщымыт фыз.
Щ I ыхуэр къэщтэгъуафIэ щхьэкIэ тыжыгъуейщ.
Я нэхъыкIэм гухъу накIэр щIеуд. (Зи Iуэху зымыщIэжыф яхэткъым,
жыхуиIэщ.)
Яжьэм фIамыщI и тесэнщ.
Ямыубри бэным дэлъри зэхуэдэщ.
ЯмыгъэIу зэхахыркъым.
Ямыгъуэт ятыжыркъым.
Ямылъэгъуа бланэ яукIыркъым, зэхамыха псалъэ яIуатэркъым.
Япэ нэсым шылъэIуфэ иребзэ. (Япэ нэсым и Iуэху докI, жыхуиIэщ.)
Япэ узрихьэлIэр шхыныфIщ.
Япэрыхь IыхьэфIщ.
ЯукIыну яшэми, хьэм дзэкъэн хинэркъым»
Яхэмыхьэ хабзэншэщ.
Яхьыр зыхьын мэлъыхъуэ.
Iэжьэгъу удыныхьщ.
Iэжьэгъур яукIри, зэрыукIитIыр зэбгъэдэкIыжащ.
Iэзэ къашэри вынэ ирищIщ.
Iэзэ мыхъу псэхэхщи, молэ мыхъу гуихщ.Iэм илъ нэхърэ Iум илъ.
Iэм имыщтэ кIуэдыркъым.
Iэмалрэ хьилэрэ акъылщ.
IэнэкIэ IэфIщ.
Iэнэм и пэри и кIэри хъуэхъущ.
Iэнэр щытыху, гъащIэм хабжэркъым.
Iэрымылъхьэм щIэнэцIурэ и нэцIакIэр щIэгъуащ.
Iэпхъуамбэхэр зэхуэмыдэ щхьэкIэ зэдошэрыуэ.
Iэхъуэ и баш и чэнджэщэгъущ.
Iэщэ дэгъуэр гъусэфIщ.
IуэрыIуатэр хабзэжьщ. Iуэху зэхэмыбз щхьэгъэузщ.
Iуэху зи куэд шыгъэджэгу ещI.
Iуэху убла зимыIэм Iуэху щIа иIэкъым.
Iуэхур зэрыпщIщ.
Iуэхур зейм и щхьэджащIэ мэсыс.
Iугъуэ щагъэум цIыху щопсэу.
Iупэм напэр и хашэщ.